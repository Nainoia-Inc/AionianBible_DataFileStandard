# File Name: Holy-Bible---Serbian---Serbian-ONST-Latin---Standard-Edition.noia
# File Size: 4015849     
# File Date: 08/01/2025 08:14:10
# File Purpose: Supporting resource for the Aionian Bible project
# File Location: https://resources.AionianBible.org
# File Copyright: Creative Commons Attribution 4.0 International, 2018-2025
# File Generator: ABCMS (alpha)
# File Accuracy: Contact publisher with corrections to file format or content
# Publisher Name: Nainoia Inc
# Publisher Contact: https://www.AionianBible.org/Publisher
# Publisher Mission: https://www.AionianBible.org/Preface
# Publisher Website: https://NAINOIA-INC.signedon.net
# Publisher Facebook: https://www.Facebook.com/AionianBible
# Bible Name: Novi Srpski Prevod, Slobodna
# Bible Name English: New Serbian Open Bible (latin)
# Bible Language: Srpski
# Bible Language English: Serbian
# Bible Copyright Format: Creative Commons Attribution ShareAlike 4.0 International, 2018-2025
# Bible Copyright Text: Creative Commons Attribution ShareAlike 4.0
# Bible Source: Biblica, Inc.
# Bible Source Version: 7/26/2025
# Bible Source Link: https://ebible.org/details.php?id=srponstl
# Bible Source Year: 2005 2017
# Bible Format: Standard formatting without annotation
#
INDEX	BOOK	CHAPTER	VERSE	TEXT
#
# BOOK	001	GEN	Genesis	1 Mojsijeva
001	GEN	001	001	U početku stvori Bog nebo i zemlju.
001	GEN	001	002	Međutim, zemlja je bila pusta i bezoblična, i tama se prostirala nad bezdanom, a Duh Božiji je lebdeo nad vodama.
001	GEN	001	003	Tada reče Bog: „Neka bude svetlost!“I postade svetlost.
001	GEN	001	004	Bog je video da je svetlost dobra, pa je razdelio svetlost od tame.
001	GEN	001	005	Svetlost je Bog nazvao „dan“, a tamu je nazvao „noć“. Prođe veče, svanu jutro – dan prvi.
001	GEN	001	006	Zatim reče Bog: „Neka se prostre svod posred voda da deli [donje] vode od [gornjih] voda!“
001	GEN	001	007	Bog načini svod, te odvoji vode pod svodom od voda nad svodom. Tako se i zbilo.
001	GEN	001	008	Svod nazva Bog „nebo“. Prođe veče, svanu jutro – dan drugi.
001	GEN	001	009	Zatim reče Bog: „Vode pod svodom neka se saberu na jedno mesto i neka se pokaže kopno!“Tako se i zbilo.
001	GEN	001	010	Kopno je Bog nazvao „zemlja“, a vodena zborišta „more“. Vide Bog da je to dobro.
001	GEN	001	011	Zatim reče Bog: „Neka iz zemlje nikne bilje: ono koje u sebi nosi zrnevlje i drveta koja rađaju plod; sve bilje koje, svako prema svojoj vrsti, rađa na zemlji, i u sebi nosi svoje seme!“Tako se i zbilo.
001	GEN	001	012	Iz zemlje iznikne bilje koje u sebi nosi zrnevlje, svako prema svojoj vrsti i drveta koja rađaju plodove sa semenom, svako prema svojoj vrsti. Vide Bog da je to dobro.
001	GEN	001	013	Prođe veče, svanu jutro – dan treći.
001	GEN	001	014	Zatim reče Bog: „Neka budu svetila na nebeskom svodu da dele dan od noći, i da označavaju utvrđena doba, dane i godine,
001	GEN	001	015	te da svetle na nebeskom svodu osvetljavajući zemlju!“Tako se i zbilo.
001	GEN	001	016	Bog je stvorio dva velika svetila: veće svetilo da upravlja danom i manje svetilo da upravlja noću – i zvezde.
001	GEN	001	017	Bog ih je postavio na nebeski svod da osvetljavaju zemlju,
001	GEN	001	018	da upravljaju danom i noći i da dele svetlo od tame. Vide Bog da je to dobro.
001	GEN	001	019	Prođe veče, svanu jutro – dan četvrti.
001	GEN	001	020	Zatim reče Bog: „Neka provrve vodom živa bića, i ptice nek polete nad zemljom po nebeskom svodu!“
001	GEN	001	021	Bog je stvorio i morske nemani i svakojaka živa bića što se kreću i vrve u vodi, te sve ptice krilate po svojim vrstama. Vide Bog da je to dobro.
001	GEN	001	022	Bog ih blagoslovi govoreći: „Plodite se i množite i napunite morske vode! Tako i ptice neka se namnože na zemlji!“
001	GEN	001	023	Prođe veče, svanu jutro – dan peti.
001	GEN	001	024	Zatim reče Bog: „Neka zemlja proizvede živa bića, svako prema svojoj vrsti: stoku, gmizavce i divlje životinje svake vrste!“Tako se i zbilo.
001	GEN	001	025	Bog stvori svakovrsne divlje životinje, svakovrsnu stoku i svakovrsne gmizavce što puze po zemlji. Vide Bog da je to dobro.
001	GEN	001	026	Zatim reče Bog: „Načinimo čoveka po svom liku, da liči na nas, da bude vladar ribama morskim, pticama u vazduhu i stoci po celoj zemlji, i svim gmizavcima što puze po zemlji!“
001	GEN	001	027	Tako stvori Bog čoveka po svom liku, po Božijem liku ga stvori, stvori ih – muško i žensko.
001	GEN	001	028	I blagoslovi ih Bog govoreći: „Plodite se i množite se i napunite zemlju! Podložite je sebi i vladajte ribama morskim, pticama na nebu i svim živim bićima što puze po zemlji!“
001	GEN	001	029	Zatim reče Bog: „Evo, dajem vam za hranu sve bilje na zemlji što u sebi nosi zrnevlje, i sva drveta što u svome plodu nose seme! Neka vam to bude za hranu.
001	GEN	001	030	A divljim životinjama na zemlji, pticama u vazduhu i gmizavcima što puze po zemlji u kojima je dah života – dajem za hranu sve zeleno bilje.“Tako se i zbilo.
001	GEN	001	031	Bog pogleda sve što je stvorio i sve je bilo veoma dobro. Prođe veče, svanu jutro – dan šesti.
001	GEN	002	001	Tako je dovršeno nebo i zemlja sa svim svojim mnoštvom.
001	GEN	002	002	[Do] sedmoga dana je Bog dovršio svoje delo koje je stvorio; sedmoga dana je počinuo od svih svojih dela.
001	GEN	002	003	Tada je Bog blagoslovio sedmi dan i posvetio ga, jer je do tog dana dovršio stvaranje svih svojih dela koja je stvorio.
001	GEN	002	004	To je izveštaj o poreklu neba i zemlje kad su bili stvoreni. Kada je Gospod Bog stvorio zemlju i nebo,
001	GEN	002	005	još nije bilo nikakvog poljskog rastinja, niti je bilo izniklo ikakvo bilje po poljima. Gospod Bog, naime, još nije pustio kišu na zemlju, a nije bilo ni čoveka da obrađuje zemlju.
001	GEN	002	006	Ipak, voda je izvirala iz zemlje i natapala tle.
001	GEN	002	007	Tada Gospod Bog načini čoveka od zemnog praha i udahnu mu u nosnice dah života, te posta čovek živo biće.
001	GEN	002	008	Onda je Gospod Bog zasadio vrt na istoku, u Edenu, i u njega smestio čoveka koga je načinio.
001	GEN	002	009	Gospod Bog je učinio da iz zemlje izrastu svakovrsna drveta primamljivog izgleda i dobra za hranu, te drvo života i drvo poznanja dobra i zla.
001	GEN	002	010	U Edenu je izvirala reka koja je napajala vrt. Odande se granala u četiri reke.
001	GEN	002	011	Prvoj je ime Fison; ona protiče svom zemljom evilskom, u kojoj ima zlata.
001	GEN	002	012	Zlato te zemlje je dobro, a ima tamo i smole i oniksa.
001	GEN	002	013	Drugoj reci je ime Gion; ona protiče celom kuškom zemljom.
001	GEN	002	014	Trećoj reci je ime Tigar; ona teče istočnim delom Asirije. Četvrta je Eufrat.
001	GEN	002	015	Gospod Bog uzme čoveka i postavi ga u edenski vrt da ga obrađuje i da se stara o njemu.
001	GEN	002	016	Gospod Bog zapovedi čoveku: „Sa svakog drveta u vrtu slobodno jedi,
001	GEN	002	017	ali sa drveta poznanja dobra i zla ne smeš jesti! Jer, toga dana kada budeš okusio s njega, sigurno ćeš umreti.“
001	GEN	002	018	Zatim Gospod Bog reče: „Nije dobro da je čovek sam. Načiniću mu pomoćnika koji će mu priličiti.“
001	GEN	002	019	Gospod Bog je načinio iz zemlje sve divlje životinje, i sve ptice na nebu, pa ih je doveo čoveku da vidi kako će koju nazvati. Svako živo biće trebalo je da se zove onako kako ga je čovek nazvao.
001	GEN	002	020	Čovek je dao imena svoj stoci, svim pticama na nebu i divljim životinjama. Ipak, za čoveka se nije našao pomoćnik koji bi mu priličio.
001	GEN	002	021	Gospod Bog učini da čovek utone u dubok san. Kada je čovek zaspao, Bog uzme od njega jedno rebro, a mesto popuni mesom.
001	GEN	002	022	Od rebra što je uzeo od čoveka, Gospod Bog načini ženu i dovede je čoveku.
001	GEN	002	023	A čovek reče: „Evo, ovo je kost od moje kosti i telo od moga tela! Neka se zato zove’žena’, jer je od čoveka uzeta.“
001	GEN	002	024	Stoga će čovek ostaviti svoga oca i svoju majku, te se priljubiti uz svoju ženu, pa će biti jedno telo.
001	GEN	002	025	Oboje su bili goli, i čovek i njegova žena, ali se nisu stideli.
001	GEN	003	001	Zmija je bila lukavija od svih divljih životinja koje je stvorio Gospod Bog. Ona reče ženi: „Zar vam je Bog stvarno rekao da ne smete jesti ni s jednog drveta u vrtu?“
001	GEN	003	002	Žena odgovori zmiji: „Plodove sa drveta u vrtu smemo da jedemo,
001	GEN	003	003	osim ploda sa drveta što je nasred vrta. [Za njega] je Bog rekao:’Ne jedite s njega niti ga dotičite, inače ćete umreti!’“
001	GEN	003	004	Zmija reče ženi: „Sigurno nećete umreti!
001	GEN	003	005	Naime, zna Bog da će vam se, kada okusite njegov plod, otvoriti oči, pa ćete biti kao bogovi koji poznaju dobro i zlo.“
001	GEN	003	006	Vide žena da je drvo dobro za jelo, za oči milo i primamljivo za mudrost. Uzme ona od njegovog ploda i pojede. Dala je i svom mužu koji je bio s njom, pa je i on jeo.
001	GEN	003	007	Uto im se oboma otvore oči i oni shvate da su goli. Zato su spleli smokvino lišće i napravili sebi pregače.
001	GEN	003	008	Tada su začuli korak Gospoda Boga, koji je šetao vrtom pri dnevnom povetarcu, pa su se sakrili među drvećem u vrtu.
001	GEN	003	009	Gospod Bog pozva čoveka: „Gde si!“
001	GEN	003	010	„Čuo sam tvoj korak u vrtu, ali sam se uplašio zato što sam go, pa sam se sakrio“– odazva se [čovek].
001	GEN	003	011	„Ko ti je rekao da si go? – upita ga Bog. Zar si jeo plod sa drveta s kojeg sam ti zabranio da jedeš?“
001	GEN	003	012	„Žena koju si ti dao da bude sa mnom mi je dala plod sa drveta, pa sam jeo“– odgovori čovek.
001	GEN	003	013	„Šta si to učinila?“– upita Gospod Bog ženu. „Zmija me je prevarila, pa sam jela“– odgovori žena.
001	GEN	003	014	Tada Gospod Bog reče zmiji: „Kad si to učinila, prokleta budi među svim životinjama i svim divljim zverima. Na svom trbuhu ćeš puzati i jesti prah celog svog veka!“
001	GEN	003	015	Evo, zamećem neprijateljstvo između tebe i žene; između tvog potomstva i njenog potomstva: Ono će ti glavu satirati, a ti ćeš mu petu ujedati.
001	GEN	003	016	A ženi reče: „Umnožiću tvoje trudničke muke, te ćeš s mukom decu rađati. Žudećeš za svojim mužem, ali on će vladati nad tobom!“
001	GEN	003	017	Adamu, pak, reče: „Zato što si poslušao svoju ženu, te jeo plod sa drveta za koji sam ti zapovedio:’Ne jedi s njega!’, evo: Zemlja neka bude prokleta zbog tebe, s mukom ćeš se od nje hraniti celog svog veka!
001	GEN	003	018	Rađaće ti trnje i korov, a hranićeš se poljskim biljem.
001	GEN	003	019	Svoj hleb ćeš jesti u znoju svoga lica dok se ne vratiš u zemlju, pošto si iz nje uzet. Jer prah si, i u prah ćeš se vratiti.“
001	GEN	003	020	Čovek dade svojoj ženi ime „Eva“, jer je postala majka svim živima.
001	GEN	003	021	A Gospod Bog načini Adamu i njegovoj ženi odeću od kože, pa ih odenu.
001	GEN	003	022	Onda Gospod Bog reče: „Evo, čovek je sada postao kao jedan od nas znajući dobro i zlo. Stoga mu se ne sme dozvoliti da pruži ruku i uzme plod sa drveta, pa da ga pojede i živi večno.“
001	GEN	003	023	Zato ga Gospod Bog istera iz edenskog vrta da obrađuje zemlju iz koje je i uzet.
001	GEN	003	024	Pošto je isterao čoveka, Gospod Bog je istočno od edenskog vrta postavio heruvime i plameni mač koji je vitlao tamo i amo, da stražare na putu koji vodi k drvetu života.
001	GEN	004	001	Adam leže sa svojom ženom Evom, te ona začne i rodi sina. [Nazvala ga je] Kajin, rekavši: „Stekla sam čoveka pomoću Gospoda.“
001	GEN	004	002	Potom je rodila njegovog brata Avelja. Avelj je postao pastir sitne stoke, a Kajin zemljoradnik.
001	GEN	004	003	Jednog dana Kajin prinese Gospodu prinos od zemaljskih plodova.
001	GEN	004	004	A Avelj prinese kao prinos najbolje delove mesa od prvine svoga stada. I Gospod blagonaklono pogleda na Aveljev prinos,
001	GEN	004	005	a na Kajina i njegov prinos se nije ni obazreo. Zato se Kajin veoma naljuti i lice mu se namrgodi.
001	GEN	004	006	Gospod reče Kajinu: „Zašto se ljutiš i zašto ti se lice namrgodilo?
001	GEN	004	007	Ako činiš dobro, nećeš li biti vedar? A ako ne činiš dobro, greh vreba pred vratima; on žudi da te svlada, ali ti moraš da ga nadvladaš.“
001	GEN	004	008	Kajin reče svome bratu Avelju: „Hajdemo u polje!“Ali kada su se našli u polju, Kajin napadne svoga brata Avelja i ubije ga.
001	GEN	004	009	Zatim Gospod upita Kajina: „Gde je tvoj brat, Avelj?“Kajin odgovori: „Ne znam. Zar sam ja čuvar svoga brata?“
001	GEN	004	010	[Gospod] reče: „Šta si to učinio?! Glas krvi tvoga brata vapi k meni sa zemlje.
001	GEN	004	011	Stoga budi proklet: [izgonim] te sa zemlje koja je otvorila svoja usta da primi krv tvoga brata koju si prolio svojom rukom.
001	GEN	004	012	Kada budeš obrađivao zemlju, ona ti neće davati svoj rod. Bićeš lutalica i begunac na zemlji!“
001	GEN	004	013	Kajin reče Gospodu: „Preteško je snositi moju kaznu.
001	GEN	004	014	Evo, danas me izgoniš s lica zemlje. Sakrivaću se pred tvojim licem, i biću lutalica i begunac na zemlji, a svako ko me nađe moći će da me ubije.“
001	GEN	004	015	Gospod mu reče: „Ne! Ukoliko neko i ubije Kajina, na njemu će se izvršiti sedam puta veća osveta.“Gospod tada stavi znak na Kajina, da ga ne ubije ko ga nađe.
001	GEN	004	016	Kajin ode pred licem Gospodnjim i nastani se u zemlji Nod, istočno od Edena.
001	GEN	004	017	Kajin leže sa svojom ženom, te ona zače i rodi Enoha. Kajin je sagradio grad i dao mu ime po imenu svoga sina – Enoh.
001	GEN	004	018	Enohu se rodio Irad, Iradu Mehujael, Mehujaelu Metusael, Metusaelu Lameh.
001	GEN	004	019	Lameh je uzeo sebi dve žene: jedna se zvala Ada, a druga Sela.
001	GEN	004	020	Ada je rodila Javala koji je bio praotac onih što žive pod šatorom i uzgajaju sitnu stoku.
001	GEN	004	021	Njegovom bratu je bilo ime Juval. On je praotac onih koji sviraju liru i sviralu.
001	GEN	004	022	Sela je rodila Tuval Kajina koji je kovao svaku vrstu oruđa od bronze i gvožđa. Njegova sestra se zvala Nama.
001	GEN	004	023	Lameh reče svojim ženama: „Ada i Sela, čujte moj glas! Žene Lamehove, besedu moju saslušajte. Čoveka sam ubio, jer me je ranio, mladića, jer me je udario.
001	GEN	004	024	Ako će Kajinov život biti osvećen sedam puta više, Lamehov [će biti] sedamdeset sedam puta više.“
001	GEN	004	025	Adam ponovo leže sa svojom ženom i ona rodi sina kome dade ime „Sit“, rekavši: „Bog mi je poklonio potomka umesto Avelja, koga je ubio Kajin.“
001	GEN	004	026	I Situ se rodio sin, kojemu je dao ime Enos. Otada se počelo prizivati ime Gospodnje.
001	GEN	005	001	Ovo je zapis Adamovog rodoslova. Kada je Bog onog dana stvorio čoveka, načinio ga je po svom liku.
001	GEN	005	002	Stvorio ih je muško i žensko. Onog dana kada ih je stvorio, blagoslovio ih je i nazvao „čovek“.
001	GEN	005	003	Kada je Adamu bilo stotinu trideset godina rodio mu se sin, njemu sličnom. Dao mu je ime Sit.
001	GEN	005	004	Nakon što mu se rodio Sit, Adam je živeo još osam stotina godina, te mu se rodilo još sinova i ćerki.
001	GEN	005	005	Adam je ukupno živeo devet stotina trideset godina, te umro.
001	GEN	005	006	Kada je Situ bilo stotinu i pet godina, rodio mu se Enos.
001	GEN	005	007	Posle njegovog rođenja, Sit je živeo još osam stotina sedam godina, te mu se rodilo još sinova i ćerki.
001	GEN	005	008	Sit je ukupno živeo devet stotina dvanaest godina, te umro.
001	GEN	005	009	Kada je Enosu bilo devedeset godina, rodio mu se Kajinan.
001	GEN	005	010	Nakon što mu se rodio Kajinan, Enos je živeo još osam stotina petnaest godina, te mu se rodilo još sinova i ćerki.
001	GEN	005	011	Enos je ukupno živeo devet stotina pet godina, te umro.
001	GEN	005	012	Kada je Kajinanu bilo sedamdeset godina, rodio mu se Maleleilo.
001	GEN	005	013	Nakon što mu se rodio Maleleilo, Kajinan je živeo još osam stotina četrdeset godina, te mu se rodilo još sinova i ćerki.
001	GEN	005	014	Kajinan je ukupno živeo devet stotina deset godina, te umro.
001	GEN	005	015	Kada je Maleleilu bilo šezdeset pet godina, rodio mu se Jared.
001	GEN	005	016	Nakon što mu se rodio Jared, Maleleilo je živeo još osam stotina trideset godina, te mu se rodilo još sinova i ćerki.
001	GEN	005	017	Maleleilo je ukupno živeo osam stotina devedeset pet godina, te umro.
001	GEN	005	018	Kada je Jaredu bilo stotinu šezdeset dve godine, rodio mu se Enoh.
001	GEN	005	019	Nakon što mu se rodio Enoh, Jared je živeo još osam stotina godina, te mu se rodilo još sinova i ćerki.
001	GEN	005	020	Jared je ukupno živeo devet stotina šezdeset dve godine, te umro.
001	GEN	005	021	Kada je Enohu bilo šezdeset pet godina, rodio mu se Matusal.
001	GEN	005	022	Nakon Matusalovog rođenja Enoh je živeo sa Bogom još tri stotine godina, te mu se rodilo još sinova i ćerki.
001	GEN	005	023	Enoh je ukupno živeo tri stotine šezdeset pet godina.
001	GEN	005	024	Enoh je živeo sa Bogom, a onda nestao, jer ga je Bog uzeo.
001	GEN	005	025	Kada je Matusalu bilo stotinu osamdeset sedam godina, rodio mu se Lameh.
001	GEN	005	026	Nakon Lamehovog rođenja, Matusal je živeo još sedam stotina osamdeset dve godine, te mu se rodilo još sinova i ćerki.
001	GEN	005	027	Matusal je ukupno živeo devet stotina šezdeset devet godina, te umro.
001	GEN	005	028	Kada je Lamehu bilo stotinu osamdeset dve godine, rodio mu se sin.
001	GEN	005	029	Dao mu je ime „Noje“, rekavši: „On će nas utešiti u trudu i naporu naših ruku na zemlji koju je prokleo Gospod.“
001	GEN	005	030	Nakon Nojevog rođenja, Lameh je živeo još pet stotina devedeset pet godina, te mu se rodilo još sinova i ćerki.
001	GEN	005	031	Lameh je ukupno živeo sedam stotina sedamdeset sedam godina, te umro.
001	GEN	005	032	Kada je Noju bilo pet stotina godina, rodili su mu se Sim, Ham i Jafet.
001	GEN	006	001	Kada su ljudi počeli da se šire na zemlji i ćerke im se rodile,
001	GEN	006	002	opaze sinovi Božiji da su ćerke ljudske lepe, pa su ih uzimali sebi za žene po svom izboru.
001	GEN	006	003	Gospod reče: „Neće moj Duh zauvek ostati u čoveku, jer je telesan. Stoga, neka mu životni vek bude stotinu dvadeset godina.“
001	GEN	006	004	U one dane, a i posle, kada su sinovi Božiji odlazili ćerkama ljudskim i one im rađale decu, na zemlji su se pojavili Nefilimi. Oni su bili od davnina čuveni ljudi.
001	GEN	006	005	Gospod je video da je čovekova pokvarenost na zemlji velika i da je svaka namera koju čovek kuje u sebi uvek samo zlo.
001	GEN	006	006	Gospod je požalio što je stvorio ljude na zemlji i to zaboli njegovo srce.
001	GEN	006	007	Tada Gospod reče: „Istrebiću sa lica zemlje ljude koje sam stvorio, zajedno sa životinjama, gmizavcima i pticama nebeskim, jer sam požalio što sam ih stvorio.“
001	GEN	006	008	Ipak, Noje je našao naklonost u Gospodnjim očima.
001	GEN	006	009	Ovo je zapis o Noju. Noje je bio pravedan i besprekoran čovek među svojim savremenicima. Noje je živeo sa Bogom.
001	GEN	006	010	Noju su se rodila tri sina: Sim, Ham i Jafet.
001	GEN	006	011	No, zemlja se bila iskvarila pred Bogom; ispunila se nasiljem.
001	GEN	006	012	Bog pogleda na zemlju, a ono, cela zemlja se iskvarila i svaki čovek na zemlji se izopačio.
001	GEN	006	013	Bog reče Noju: „Odlučio sam da okončam život svim ljudima, jer se zemlja ispunila nasiljem zbog njih. Evo, istrebiću ih zajedno sa zemljom!
001	GEN	006	014	Zato napravi sebi plovilo od čempresovog drveta. U plovilu ćeš napraviti pregrade, a spolja i iznutra premazaćeš ga smolom.
001	GEN	006	015	A evo kako ćeš ga napraviti: dužina će mu biti tri stotine lakata, širina pedeset lakata i visina trideset lakata.
001	GEN	006	016	Na plovilu načini otvor za svetlost i pokrij ga nadstrešnicom lakat od vrha. Vrata na plovilu postavi sa strane; neka ima donji, srednji i gornji sprat.
001	GEN	006	017	Evo, ja ću pustiti potopne vode na zemlju da istrebim svako živo biće pod nebom, sve što u sebi ima dah života. Sve na zemlji će izginuti!
001	GEN	006	018	Ali sa tobom ću sklopiti savez. Ući ćeš u plovilo ti, tvoji sinovi, tvoja žena i žene tvojih sinova.
001	GEN	006	019	A od svakog živog bića uvedi u plovilo po dvoje, da s tobom prežive; i neka budu muško i žensko.
001	GEN	006	020	Po dvoje od ptica prema njihovim vrstama, od životinja prema njihovim vrstama i od gmizavaca što puze po zemlji neka uđu k tebi da prežive.
001	GEN	006	021	Sa sobom ponesi svaku vrstu hrane pa čuvaj, da bude i tebi i njima za jelo.“
001	GEN	006	022	Noje učini tako. Sve što mu je Bog zapovedio, on je to izvršio.
001	GEN	007	001	Tada Gospod reče Noju: „Uđi u plovilo ti i cela tvoja porodica, jer vidim da si ti jedini pravedan preda mnom u ovom naraštaju.
001	GEN	007	002	Od svih čistih životinja uzmi sa sobom po sedam parova: mužjaka sa ženkom, a od životinja koje nisu čiste uzmi po par: mužjaka sa ženkom.
001	GEN	007	003	Isto tako i od svih ptica nebeskih uzmi po sedam parova: mužjaka sa ženkom, da bi im se sačuvalo potomstvo na celoj zemlji.
001	GEN	007	004	Naime, za sedam dana ću pustiti kišu da pada na zemlju četrdeset dana i četrdeset noći, te ću istrebiti s lica zemlje svako živo biće koje sam načinio.“
001	GEN	007	005	Noje učini sve kako mu je Gospod zapovedio.
001	GEN	007	006	Noju je bilo šest stotina godina kada je potop došao na zemlju.
001	GEN	007	007	Zbog voda potopa Noje uđe u plovilo sa svojim sinovima, svojom ženom i ženama svojih sinova.
001	GEN	007	008	Od svih čistih životinja i od životinja koje nisu čiste, od ptica i od svega što puzi po zemlji,
001	GEN	007	009	uđe k Noju u plovilo po dvoje, mužjak i ženka, kao što je Bog zapovedio Noju.
001	GEN	007	010	Kada se navršilo sedam dana, navale vode potopa na zemlju.
001	GEN	007	011	Šeststote godine Nojevog života, drugog meseca, sedamnaestoga dana tog meseca, provale svi izvori velikog bezdana i otvore se sva okna na nebesima.
001	GEN	007	012	Kiša je pljuštala po zemlji četrdeset dana i četrdeset noći.
001	GEN	007	013	Tog istog dana uđu u plovilo Noje i njegovi sinovi: Sim, Ham i Jafet, Nojeva žena i tri žene njegovih sinova.
001	GEN	007	014	Sa njima su ušle sve životinje po svojim vrstama: stoka, gmizavci što puze po zemlji i svakojake ptice, sve što ima krila.
001	GEN	007	015	Ušli su k Noju u plovilo dvoje po dvoje od svakog bića što u sebi ima dah života.
001	GEN	007	016	Životinje koje su ušle unutra bile su par: muško i žensko od svakog bića, baš kao što je Bog zapovedio Noju. Zatim je Gospod zatvorio [vrata] za njim.
001	GEN	007	017	Potop je trajao na zemlji četrdeset dana. Voda je neprestano rasla, tako da je ponela plovilo koje se odiglo od zemlje.
001	GEN	007	018	Voda je navaljivala i podigla se visoko nad zemljom, pa je plovilo počelo da plovi po površini vode.
001	GEN	007	019	Voda je navaljivala sve jače i jače nad zemljom, te je prekrila sve najviše gore pod celim nebom.
001	GEN	007	020	Nabujala voda se uzdigla petnaest lakata povrh gora.
001	GEN	007	021	Tako su izginula sva bića koja se kreću po zemlji: ptice, stoka, zveri, svi gmizavci i svi ljudi.
001	GEN	007	022	Sve što je u svojim nozdrvama imalo dah života, sve što je bilo na kopnu, izginulo je.
001	GEN	007	023	Gospod je istrebio sva živa bića s lica zemlje: ljude, životinje, gmizavce i ptice na nebu – sve njih je istrebio sa zemlje. Ostao je samo Noje i oni što su bili s njim u plovilu.
001	GEN	007	024	Stotinu pedeset dana je voda gospodarila zemljom.
001	GEN	008	001	Ipak, Bog se setio Noja i svih životinja i sve stoke što je bila s njim u plovilu; pokrenuo je vetar da duva nad zemljom i voda se povukla.
001	GEN	008	002	Zatvorili su se izvori bezdana i okna na nebesima, te je pljusak sa neba prestao.
001	GEN	008	003	Voda se postepeno povlačila sa zemlje. Nakon stotinu pedeset dana voda je opala.
001	GEN	008	004	A sedamnaestoga dana sedmog meseca plovilo se zaustavilo na bregovima Ararata.
001	GEN	008	005	Voda je neprestano opadala do desetog meseca, a prvog dana tog meseca su se pokazali planinski vrhovi.
001	GEN	008	006	Nakon četrdeset dana Noje otvori prozor koji je načinio,
001	GEN	008	007	pa pošalje gavrana koji je odletao i doletao dok se voda na zemlji nije isušila.
001	GEN	008	008	Onda je poslao golubicu da vidi da li se voda povukla sa zemlje.
001	GEN	008	009	Ali golubica nije našla čvrsto tlo da spusti svoje noge, pa se vratila k Noju u plovilo zato što je voda još uvek pokrivala celu zemlju. On pruži ruku, uzme golubicu i unese je k sebi u plovilo.
001	GEN	008	010	Sačekao je još sedam dana pa je ponovo poslao golubicu iz plovila.
001	GEN	008	011	Golubica se vratila uveče, i gle, u kljunu joj svež maslinov list. Po tome je Noje znao da je opala voda sa zemlje.
001	GEN	008	012	Onda je pričekao još sedam dana pa je poslao golubicu. No, ona mu se nije više vratila.
001	GEN	008	013	Šest stotina prve godine [Nojevog života], prvog meseca, prvog dana u mesecu, voda se povukla sa zemlje. Noje skine poklopac sa plovila, pogleda, a ono, površina zemlje suva.
001	GEN	008	014	Drugog meseca, dvadeset sedmoga dana u mesecu, zemlja je bila suva.
001	GEN	008	015	Bog reče Noju:
001	GEN	008	016	„Izađi iz plovila ti, tvoja žena, tvoji sinovi i žene tvojih sinova s tobom.
001	GEN	008	017	Sa sobom povedi sva živa bića, sve životinje koje su s tobom: ptice, stoku i sve gmizavce što puze po zemlji. Neka vrve zemljom, plode se i množe se po zemlji!“
001	GEN	008	018	I Noje izađe sa svojim sinovima, sa svojom ženom i sa ženama svojih sinova.
001	GEN	008	019	I sve životinje, svi gmizavci, sve ptice, sva stvorenja što puze po zemlji izađu iz plovila, vrsta za vrstom.
001	GEN	008	020	Tada Noje sagradi žrtvenik Gospodu, te uzme od sve čiste stoke i svih čistih ptica i prinese na žrtveniku žrtve svespalnice.
001	GEN	008	021	Gospod omirisa ugodni miris, pa reče u svom srcu: „Nikad više neću zemlju izručiti prokletstvu zbog čoveka, jer su čovekove namere zle od detinjstva, niti ću ikad više uništiti sva živa bića koja sam stvorio.
001	GEN	008	022	Sve dok bude zemlje, setve i žetve, studeni i vrućine, leta i zime, dana i noći, nikada neće prestati.“
001	GEN	009	001	Zatim Bog blagoslovi Noja i njegove sinove i reče im: „Plodite se i množite i napunite zemlju.
001	GEN	009	002	Bojaće vas se i strahovati od vas sve životinje na zemlji, sve ptice nebeske, sve što se kreće po zemlji, i sve ribe u moru; u vaše ruke su predate.
001	GEN	009	003	Sve što se kreće i živi biće vam za hranu, kao i zeleno bilje; sve vam to dajem.
001	GEN	009	004	Ali meso s njegovim životom, to jest, s njegovom krvlju ne smete jesti.
001	GEN	009	005	A ko prolije vašu krv u kojoj je vaš život, tražiću da odgovara za to. Tražiću da odgovara svaka životinja i svaki čovek za svoga brata.
001	GEN	009	006	Ko prolije krv čovekovu, njegovu će krv čovek proliti, jer po svome liku stvori Bog čoveka.
001	GEN	009	007	A vi, plodite se i množite i raširite po zemlji množeći se na njoj.“
001	GEN	009	008	Još reče Bog Noju i njegovim sinovima što su bili s njim:
001	GEN	009	009	„Evo, ja sklapam svoj savez s vama i s vašim potomstvom posle vas,
001	GEN	009	010	i sa svim živim bićima s vama: s pticama, sa stokom i svim divljim životinjama na zemlji – s onima što su s vama izašle iz plovila – sa svim životinjama na zemlji.
001	GEN	009	011	Ja ću se držati svog saveza s vama, te potopne vode nikad više neće uništiti sva živa bića, niti će ikad više potop pustošiti zemlju.“
001	GEN	009	012	Još reče Bog: „Ovo je znak saveza koji sklapam između sebe i vas i svih živih bića što su s vama, savez za sva buduća pokolenja.
001	GEN	009	013	Svoju dugu postavljam u oblake da bude znak saveza između mene i zemlje.
001	GEN	009	014	A kad navučem oblake nad zemljom i pojavi se duga u oblacima,
001	GEN	009	015	tada ću se setiti svoga saveza između sebe i vas, i svakog živog bića, svakog stvorenja: neće više biti potopnih voda da zatru svako stvorenje.
001	GEN	009	016	Kad se duga pojavi u oblacima, ja ću na nju pogledati i setiti se večnog saveza između Boga i svakog živog bića, svakog stvorenja na zemlji.“
001	GEN	009	017	[Na kraju] reče Bog Noju: „Ovo je znak saveza koji sam sklopio između sebe i svakog stvorenja na zemlji.“
001	GEN	009	018	Nojevi sinovi, koji su izašli iz plovila, bili su: Sim, Ham i Jafet. Ham je otac Hananov.
001	GEN	009	019	Ova trojica su Nojevi sinovi; od njih je poteklo čovečanstvo koje se raširilo po celoj zemlji.
001	GEN	009	020	Noje počne da obrađuje zemlju i zasadi vinograd.
001	GEN	009	021	Jednom se on napije vina i opije, pa se svuče go nasred svog šatora.
001	GEN	009	022	Ham, otac Hananov, opazi golotinju svoga oca, pa javi to dvojici svoje braće napolju.
001	GEN	009	023	Tada Sim i Jafet uzmu ogrtač, prebace ga sebi preko ramena, pa hodajući natraške pokriju očevu golotinju. Licem su bili okrenuti na drugu stranu, tako da nisu videli očevu golotinju.
001	GEN	009	024	Kad se Noje otreznio od vina, doznao je šta mu je učinio najmlađi sin.
001	GEN	009	025	Tada [Noje] reče: „Proklet [da] je Hanan, svojoj braći najniži sluga neka bude!“
001	GEN	009	026	Potom je rekao: „[Neka je] blagosloven Gospod, Bog Simov, Hanan neka mu sluga bude!
001	GEN	009	027	Neka Bog umnoži potomstvo Jafetovo, neka živi među šatorima Simovim, Hanan neka mu je sluga!“
001	GEN	009	028	Noje je živeo još tri stotine pedeset godina nakon potopa.
001	GEN	009	029	Noje je ukupno živeo devet stotina pedeset godina i umro.
001	GEN	010	001	Ovo je rodoslov Nojevih sinova: Sima, Hama i Jafeta. Njima su se rodili sinovi posle potopa.
001	GEN	010	002	Jafetovi sinovi su: Gomer, Magog, Midij, Javan, Tuval, Meseh i Tiras.
001	GEN	010	003	Gomerovi sinovi su: Ashenas, Rifat i Togarma.
001	GEN	010	004	Javanovi sinovi su: Elisa i Tarsis, Kitim i Dodanim.
001	GEN	010	005	(Od njih su se razgranali ostrvski narodi po svojim zemljama; svaki sa svojim jezikom, svojim rodovima i svojim narodima.)
001	GEN	010	006	Hamovi sinovi su: Kuš i Misraim, Fut i Hanan.
001	GEN	010	007	A Kušovi sinovi su: Seva, Evila, Savata, Regma i Savataka. Regmini sinovi su: Sava i Dedan.
001	GEN	010	008	Kušu se rodio Nevrod. Ovaj je postao prvi moćnik na zemlji.
001	GEN	010	009	On je bio i moćni lovac pred Gospodom. Zato se kaže: „Kao Nevrod, moćni lovac pred Gospodom.“
001	GEN	010	010	Njegovo carstvo su u početku sačinjavali: Vavilon, Oreh, Arhad i Halani u zemlji Senar.
001	GEN	010	011	Iz te zemlje je otišao u Asiriju i podigao Ninivu, Rehovot Ir i Halah,
001	GEN	010	012	te Resen između Ninive i velikog grada Halaha.
001	GEN	010	013	Od Misraima su, pak, potekli Ludejci, Enemejci, Lavejci i Naftuhijci,
001	GEN	010	014	pa Patrošani, Haslonjani (od kojih su potekli Filistejci) i Kaftoreji.
001	GEN	010	015	Hananu se rodio Sidon, njegov prvenac, i Het.
001	GEN	010	016	[Od Hanana vode poreklo] Jevusejci, Amorejci, Gergešani,
001	GEN	010	017	Evejci, Arukejci, Sinijci,
001	GEN	010	018	Arvađani, Samarjani, i Amaćani. Posle su se hananska plemena rasejala,
001	GEN	010	019	tako da se granica Hananaca protezala od Sidona prema Geraru, sve do Gaze, pa prema Sodomi i Gomori, Admi i Sevojimu, sve do Lasa.
001	GEN	010	020	To su Hamovi potomci, prema svojim plemenima i jezicima, po svojim zemljama i narodima.
001	GEN	010	021	A i Simu, praocu svih sinova Everovih, starijem bratu Jafetovom, rodili su se sinovi.
001	GEN	010	022	Simovi sinovi: Elam, Asur, Arfaksad, Lud i Aram.
001	GEN	010	023	A Aramovi sinovi su: Uz, Ul, Geter i Mas.
001	GEN	010	024	Arfaksadu se, pak, rodio Sala, a Sali Ever.
001	GEN	010	025	Everu su se rodila dva sina: jedan se zvao Falek, jer su se za vreme njegovog života ljudi na zemlji podelili; a njegov brat se zvao Jektan.
001	GEN	010	026	Jektanu su se rodili Elmodad, Salef, Acarmavet i Jarah,
001	GEN	010	027	Adoram, Uzal, Dikla,
001	GEN	010	028	Oval, Avimail, Sava,
001	GEN	010	029	Ofir, Evila i Jovav; svi ovi su bili Jektanovi sinovi.
001	GEN	010	030	Njihova su se naselja protezala od Mase do Safira, istočnog gorja.
001	GEN	010	031	To su Simovi sinovi prema svojim plemenima i jezicima, zemljama i narodima.
001	GEN	010	032	To su plemena Nojevih sinova prema svojim rodoslovima i narodima. Od njih su se razgranali narodi posle potopa.
001	GEN	011	001	U ono vreme je sva zemlja imala isti jezik i iste reči.
001	GEN	011	002	No, seleći se na istok, ljudi naiđu na dolinu u zemlji Senar, i tu se nastane.
001	GEN	011	003	Tada rekoše jedan drugome: „Hajde da pravimo opeke i da ih valjano ispečemo!“Opeke su im bile umesto kamena, a smola im je služila umesto maltera.
001	GEN	011	004	Zatim rekoše: „Hajde da sagradimo sebi grad i kulu s vrhom do nebesa. Stecimo time sebi ugled, da se ne bismo rasejali po zemlji.“
001	GEN	011	005	Tada je Gospod sišao da vidi grad i kulu što su ljudi gradili.
001	GEN	011	006	Gospod reče: „Pošto su oni jedan narod i svi imaju isti jezik, onda je ovo tek početak njihovog delovanja. Zato im sad ništa neće biti neostvarivo što god da naume.
001	GEN	011	007	Hajde da siđemo i pobrkamo im jezik, da ne razumeju šta govore jedan drugome!“
001	GEN	011	008	Tako ih je Gospod odatle rasuo po celoj zemlji, te su prestali da grade grad.
001	GEN	011	009	Zato mu je ime Vavilon, jer je tamo Gospod pobrkao jezik celoj zemlji, i odatle rasuo ljude po celoj zemlji.
001	GEN	011	010	Ovo je Simov rodoslov: Dve godine posle potopa, kad je Simu bilo stotinu godina, rodio mu se Arfaksad.
001	GEN	011	011	Nakon što mu se rodio Arfaksad, Sim je živeo još pet stotina godina, te mu se rodilo još sinova i ćerki.
001	GEN	011	012	Kad je Arfaksadu bilo trideset pet godina, rodio mu se Sala.
001	GEN	011	013	Nakon Salinog rođenja, Arfaksad je živeo još četiri stotine tri godine, te mu se rodilo još sinova i ćerki.
001	GEN	011	014	Sali je bilo trideset godina kad mu se rodio Ever.
001	GEN	011	015	Posle Everovog rođenja, Sala je živeo još četiri stotine tri godine, te mu se rodilo još sinova i ćerki.
001	GEN	011	016	Kad su Everu bile trideset četiri godine, rodio mu se Falek.
001	GEN	011	017	Nakon Falekovog rođenja, Ever je živeo još četiri stotine trideset godina, te mu se rodilo još sinova i ćerki.
001	GEN	011	018	Kad je Faleku bilo trideset godina, rodio mu se Ragav.
001	GEN	011	019	Posle Ragavovog rođenja, Falek je živeo još dve stotina devet godina, te mu se rodilo još sinova i ćerki.
001	GEN	011	020	Kad su Ragavu bile trideset dve godine, rodio mu se Seruh.
001	GEN	011	021	Posle Seruhovog rođenja, Ragav je živeo još dve stotine sedam godina, te mu se rodilo još sinova i ćerki.
001	GEN	011	022	Kad je Seruhu bilo trideset godina, rodio mu se Nahor.
001	GEN	011	023	Nakon Nahorovog rođenja, Seruh je živeo još dve stotine godina, te mu se rodilo još sinova i ćerki.
001	GEN	011	024	Kad je Nahoru bilo dvadeset devet godina, rodio mu se Tara.
001	GEN	011	025	Nakon Tarinog rođenja, Nahor je živeo još stotinu i devetnaest godina, te mu se rodilo još sinova i ćerki.
001	GEN	011	026	Kad je Tari bilo sedamdeset godina, rodili su mu se Avram, Nahor i Aran.
001	GEN	011	027	Ovo je Tarin rodoslov: Tari su se rodili Avram, Nahor i Aran. Aranu se rodio Lot.
001	GEN	011	028	Aran je umro pre svoga oca Tare u svom rodnom kraju u Uru Haldejskom.
001	GEN	011	029	Avram i Nahor su se oženili. Avramovoj ženi je bilo ime Saraja, a Nahorovoj Melha; ova je bila ćerka Arana, koji je takođe bio otac Jeske.
001	GEN	011	030	Međutim, Saraja je bila nerotkinja, nije imala dece.
001	GEN	011	031	Tara povede svoga sina Avrama, svoga unuka Lota, Aranovog sina, svoju snahu Saraju, ženu svoga sina Avrama, pa se s njima zaputi iz Ura Haldejskoga u Hanan. Tako dođu do Harana i tamo se nastane.
001	GEN	011	032	Tara je živeo dve stotine pet godina. Umro je u Haranu.
001	GEN	012	001	Gospod reče Avramu: „Idi iz svoje zemlje, od svoje rodbine i doma svoga oca u zemlju koju ću ti pokazati.
001	GEN	012	002	Učiniću od tebe veliki narod, blagosloviću te i ime ti učiniti slavnim; ti sam ćeš biti blagoslov.
001	GEN	012	003	Blagosloviću one koji tebe blagoslove, a prokleću onog koji tebe proklinje. Po tebi će biti blagoslovena sva plemena na zemlji.“
001	GEN	012	004	Avram je krenuo onako kako mu je rekao Gospod. Sa njim je pošao i Lot. Avramu je bilo sedamdeset pet godina kada je otišao iz Harana.
001	GEN	012	005	Avram je poveo sa sobom svoju ženu Saraju i Lota, sina svoga brata, i svu imovinu koju su stekli, zajedno sa svim slugama koje su pribavili u Haranu, te svi pođu za Hanan. Došavši u Hanan,
001	GEN	012	006	Avram je putovao do mesta Sihema – do velikog hrasta More. U to vreme su Hananci živeli u zemlji.
001	GEN	012	007	Gospod se ukazao Avramu i rekao mu: „Tvome potomstvu ću dati ovu zemlju.“Na tom mestu je Avram sagradio žrtvenik Gospodu koji mu se ukazao.
001	GEN	012	008	Odatle je produžio prema brdima istočno od Vetilja, te je postavio svoj šator između Vetilja na zapadu i Gaja na istoku. Tu je Avram sagradio žrtvenik Gospodu i prizvao ime Gospodnje.
001	GEN	012	009	Avram je potom nastavio da putuje od mesta do mesta prema Negevu.
001	GEN	012	010	Ali kad je u zemlji nastala glad, Avram se spustio u Egipat da tamo provede neko vreme; u zemlji je, naime, zavladala velika glad.
001	GEN	012	011	Kad je bio nadomak Egipta, Avram reče svojoj ženi Saraji: „Brine me što si lepa žena.
001	GEN	012	012	Kada te Egipćani vide, reći će:’To je njegova žena.’ Onda će me ubiti, a tebe ostaviti na životu.
001	GEN	012	013	Zato reci da si moja sestra, da bi se dobro ophodili prema meni, te da bi mi, zbog tebe, poštedeli život.“
001	GEN	012	014	Kad je Avram ušao u Egipat, opaze Egipćani da je žena veoma lepa.
001	GEN	012	015	A kad su je opazile i faraonove sluge, pohvalile su je pred faraonom, pa su je odvele na faraonov dvor.
001	GEN	012	016	Zbog nje se [faraon] pokazao dobrim prema Avramu, tako da je ovaj stekao sitnu i krupnu stoku, magarce, sluge i sluškinje, magarice i kamile.
001	GEN	012	017	Ali Gospod udari faraona i sav njegov dom opakim pošastima zbog Avramove žene Saraje.
001	GEN	012	018	Faraon pozva Avrama i reče mu: „Šta si mi to učinio? Zašto mi nisi rekao da je ona tvoja žena?
001	GEN	012	019	Zašto si rekao:’Ona je moja sestra’, a ja je uzeo sebi za ženu? Evo ti sad tvoje žene. Uzmi je i odlazi!“
001	GEN	012	020	Faraon ga onda preda svojim ljudima, a ovi ga isprate s njegovom ženom i svom njegovom imovinom.
001	GEN	013	001	I tako ode Avram iz Egipta u Negev sa svojom ženom i svom svojom imovinom. S njim je bio i Lot.
001	GEN	013	002	Avram je bio veoma bogat stokom, srebrom i zlatom.
001	GEN	013	003	Putujući od mesta do mesta, iz Negeva je stigao do Vetilja, do mesta između Vetilja i Gaja, gde mu je isprva bio šator,
001	GEN	013	004	do mesta na kome je ranije podigao žrtvenik. Tu je prizvao ime Gospodnje.
001	GEN	013	005	A i Lot, koji je išao s Avramom, je imao ovaca, goveda i šatora.
001	GEN	013	006	Međutim, zemlja nije mogla da ih izdržava dok su bili zajedno; naime, njihova imovina je bila velika, tako da nisu mogli da žive zajedno.
001	GEN	013	007	Nastajale su svađe između pastira Avramove stoke i pastira Lotove stoke. U to vreme su u zemlji živeli Hananci i Ferežani.
001	GEN	013	008	Stoga Avram reče Lotu: „Neka ne bude svađe između tebe i mene, između mojih i tvojih pastira. Pa braća smo!
001	GEN	013	009	Nije li cela zemlja pred tobom? Odvoj se od mene. Kreneš li ti na levo, ja ću na desno, kreneš li na desno, ja ću na levo.“
001	GEN	013	010	Lot je pogledao oko sebe i video da je sva Jordanska dolina dobro navodnjena, kao vrt Gospodnji, kao zemlja egipatska prema Soaru. To je bilo pre nego što je Gospod uništio Sodomu i Gomoru.
001	GEN	013	011	Lot izabere za sebe Jordansku dolinu i ode na istok. Tako su se odvojili jedan od drugog.
001	GEN	013	012	Avram je živeo u Hananu, a Lot je živeo u gradovima doline i razapeo svoje šatore sve do Sodome.
001	GEN	013	013	A stanovnici Sodome su bili opaki: silno su grešili protiv Gospoda.
001	GEN	013	014	Nakon što se Lot odelio, Gospod reče Avramu: „Podigni svoj pogled s mesta na kome si i pogledaj prema severu i jugu, istoku i zapadu,
001	GEN	013	015	jer svu zemlju koju vidiš daću tebi i tvome potomstvu zauvek.
001	GEN	013	016	A tvoje ću potomstvo učiniti brojnim kao prah na zemlji. Pa ako ko bude mogao da prebroji zrnca prašine, i tvoje će potomstvo moći da izbroji.
001	GEN	013	017	Ustani i prođi zemljom uzduž i popreko, jer ću je tebi dati.“
001	GEN	013	018	Avram pokupi svoje šatore i dođe i nastani se kod velikih hrastova Mamrije, što su kod Hevrona. Onde je podigao žrtvenik Gospodu.
001	GEN	014	001	U te dane, Amrafel car Senara, Arioh car Elasara, Kedor-Laomer car Elama i Tidal car Gojima,
001	GEN	014	002	povedu rat protiv Bere, cara sodomskog, Varse, cara gomorskog, Šinaba, cara Adme, Simovora, cara Sevojima i cara Vale, to jest Soara.
001	GEN	014	003	Svi se oni skupe u dolinu Sidim, [gde je] Mrtvo more.
001	GEN	014	004	Dvanaest godina su bili potčinjeni Kedor-Laomeru, ali trinaeste godine se pobune.
001	GEN	014	005	Četrnaeste godine dođe Kedor-Laomer s carevima što su mu bili saveznici i potuku Refaimce u Astarot-Karnajimu, Zuzejce u Amu i Emijce na ravnici kirijatajimskoj,
001	GEN	014	006	te Horijce na njihovoj gori Sir, blizu El-Farana, što je pokraj pustinje.
001	GEN	014	007	Onda se vrate nazad i dođu u En-Mispat, to jest Kadis, i osvoje celu oblast Amaličana i Amorejaca, koji su živeli u Hasason-Tamaru.
001	GEN	014	008	Tada se digne car Sodome, car Gomore, car Adme, car Sevojima i car Vale, to jest Soara, pa zametnu bitku protiv onih u dolini Sidim:
001	GEN	014	009	Kedor-Laomera, cara Elama, Tidala, cara Gojima, Amrafela, cara Senara, Arioha, cara Elasara – četiri cara protiv petorice.
001	GEN	014	010	Dolina Sidim je bila puna jama sa smolom. Carevi Sodome i Gomore, bežeći, upadnu u njih, a ostali pobegnu u gore.
001	GEN	014	011	A [pobednici] odnesu sva dobra Sodome i Gomore i svu hranu, pa odu.
001	GEN	014	012	Odveli su i Lota, Avramovog sinovca, koji je živeo u Sodomi, sa [svim] njegovim dobrima.
001	GEN	014	013	Ali neki begunac dođe i sve ispriča Avramu Jevrejinu, dok je boravio kod hrastova Amorejca Mamrije, brata Eshola i Anera, koji su bili njegovi saveznici.
001	GEN	014	014	Kad je Avram čuo da mu je sinovac zarobljen, sabere svoje ljude vične boju – rođene u njegovom domu – njih tri stotine osamnaest, pa krene u poteru do Dana.
001	GEN	014	015	Onda ih je podelio u dve grupe, pa je noću napao onu vojsku i potukao je. Gonio ih je sve do Hove, severno od Damaska
001	GEN	014	016	i povratio sav plen. Vratio je i svoga sinovca, Lota, sa njegovim dobrima, žene i ostali svet.
001	GEN	014	017	Kad se nakon pobede nad Kedor-Laomerom i carevima koji su bili s njim, [Avram] vratio u dolinu Save, to jest u Carsku dolinu, izađe mu u susret car Sodome.
001	GEN	014	018	Tada Melhisedek, car Salima, donese hleb i vino. On je bio sveštenik Boga Svevišnjega.
001	GEN	014	019	On blagoslovi Avrama rekavši: „Neka Bog Svevišnji, stvoritelj neba i zemlje, blagoslovi Avrama!
001	GEN	014	020	Neka je blagosloven Bog Svevišnji, što tebi u ruke izruči neprijatelje tvoje!“Avram mu tada dade desetak od svega.
001	GEN	014	021	A car sodomski reče Avramu: „Meni daj ljude, a ti uzmi dobra.“
001	GEN	014	022	Ali Avram mu reče: „Podižem ruku pred Gospodom, Bogom Svevišnjim, stvoriteljem neba i zemlje,
001	GEN	014	023	da neću uzeti ni končića s remena od obuće, niti išta što ti pripada, da ne bi rekao:’Ja sam učinio Avrama bogatim!’
001	GEN	014	024	Za sebe neću ništa, osim što su moji momci pojeli. Deo plena neka uzmu ljudi koji su pošli sa mnom – Aner, Eshol i Mamrije.“
001	GEN	015	001	Posle ovih događaja Gospod objavi svoju reč Avramu u viđenju, govoreći: „Ne boj se, Avrame, ja sam tvoj štit; nagrada tvoja je veoma velika.“
001	GEN	015	002	A Avram upita: „Gospode Bože, šta ćeš da mi daš? Ja nemam poroda, pa će naslednik mog doma biti Eliezer Damaštanin.
001	GEN	015	003	Pošto mi nisi dao potomstvo – produži Avram – evo, jedan od slugu u mome domu će biti moj naslednik.“
001	GEN	015	004	Ali Gospod mu ponovo uputi reč: „Neće ti taj biti naslednik, nego će ti naslednik biti tvoj potomak, od tebe samog.“
001	GEN	015	005	Zatim ga [Gospod] izvede napolje i reče mu: „Pogledaj na nebo i prebroj zvezde ako ih možeš prebrojati. Toliko će biti tvoje potomstvo.“
001	GEN	015	006	Avram poverova Gospodu, i [Gospod] mu to uračuna u pravednost.
001	GEN	015	007	Zatim mu [Bog] reče: „Ja sam Gospod koji te je izveo iz Ura Haldejskog da ti dam ovu zemlju u posed.“
001	GEN	015	008	Ali Avram upita: „Gospode Bože, kako ću znati da ću je dobiti u posed?“
001	GEN	015	009	[Bog] mu reče: „Prinesi mi junicu od tri godine, kozu od tri godine, ovna od tri godine, jednu grlicu i golubića.“
001	GEN	015	010	Avram mu je doneo sve te životinje, rasekao ih na pola i sve polovine postavio jednu naspram druge; ptice nije rasecao.
001	GEN	015	011	U taj čas se ptice grabljivice okome na mrtve životinje, ali ih je Avram terao.
001	GEN	015	012	A kad je sunce bilo na zalasku, Avrama obuzme dubok san, a onda se na njega spusti gusta tama puna užasa.
001	GEN	015	013	Tada mu [Bog] reče: „Zacelo znaj da će tvoji potomci biti došljaci u zemlji koja neće biti njihova. Tamo će robovati i biti tlačeni četiri stotine godina.
001	GEN	015	014	Ali narodu kome budu robovali ja ću suditi, a na kraju će izaći iz te zemlje sa velikim blagom.
001	GEN	015	015	A ti ćeš se pridružiti svojim precima u miru; u dubokoj starosti bićeš sahranjen.
001	GEN	015	016	[Tvoji potomci] će se vratiti za četvrtog naraštaja, jer se još nije navršila mera amorejskih zlodela.“
001	GEN	015	017	Kad je sunce zašlo i spustila se tama, odjednom se pojavi zadimljena peć i goruća baklja, koja je prošla između [životinjskih] polovina.
001	GEN	015	018	Toga dana je Gospod sklopio savez s Avramom, rekavši: „Tvome potomstvu dajem ovu zemlju, od reke u Egiptu do velike reke, reke Eufrata:
001	GEN	015	019	[zemlju] Kenejaca, Kenezejaca, Kadmonejaca,
001	GEN	015	020	Hetita, Ferežana, Refaimaca,
001	GEN	015	021	Amorejaca, Hananejaca, Gergešana i Jevusejaca.“
001	GEN	016	001	No, Avramova žena Saraja nije Avramu rađala dece. Ona je imala sluškinju Egipćanku koja se zvala Agara.
001	GEN	016	002	Saraja reče Avramu: „Evo, Gospod me je učinio nerotkinjom. Idi i lezi s mojom sluškinjom, možda ću preko nje steći potomstvo.“Avram je poslušao što mu je Saraja rekla.
001	GEN	016	003	Tada je Avramova žena Saraja dovela Avramu svoju sluškinju Agaru Egipćanku i dala mu je za ženu (bilo je to deset godina nakon što se Avram naselio u Hananskoj zemlji).
001	GEN	016	004	Avram legne sa Agarom i ona zatrudni. Kad je videla da je zatrudnela, s prezirom je gledala na svoju gospodaricu.
001	GEN	016	005	Saraja tada reče Avramu: „Tvoja je krivica što mi se nanosi ova nepravda. Predala sam svoju sluškinju u tvoj zagrljaj, ali otkako je opazila da je zatrudnela, počela je s prezirom da gleda na mene. Neka Gospod presudi ko je od nas dvoje kriv!“
001	GEN	016	006	Avram odgovori Saraji: „Evo, tvoja sluškinja je u tvojoj vlasti. Kako ti se čini da je dobro, tako postupi prema njoj.“Saraja poče tako zlostavljati Agaru, da je ova pobegla od nje.
001	GEN	016	007	No, Anđeo Gospodnji je nađe kod izvora što je na putu za Sur,
001	GEN	016	008	pa je zapita: „Agaro, sluškinjo Sarajina, odakle dolaziš i kuda ideš?“[Agara] odgovori: „Bežim od svoje gospodarice Saraje.“
001	GEN	016	009	Tada joj Anđeo Gospodnji reče: „Vrati se svojoj gospodarici i pokori joj se!“
001	GEN	016	010	Anđeo Gospodnji joj uz to reče: „Veoma ću umnožiti tvoje potomstvo, tako da se neće moći prebrojiti!“
001	GEN	016	011	Još joj reče Anđeo Gospodnji: „Evo, začela si i rodićeš sina. Daćeš mu ime’Ismailo’, jer je Gospod čuo za tvoju nevolju.
001	GEN	016	012	On će biti [kao] divlji magarac: ruka će se njegova na svakoga dizati, i svačija ruka na njega će se dizati, sa svom svojom braćom u neprijateljstvu će živeti.“
001	GEN	016	013	[Agara] je nazvala Gospoda koji joj je govorio: „Ti si Bog koji me vidi!“[Agara] je, naime, rekla: „Uistinu, videla sam onoga koji me vidi!“
001	GEN	016	014	Zato se taj izvor zove „Vir Lahaj Roj“i nalazi se između Kadisa i Varada.
001	GEN	016	015	Agara je Avramu rodila sina. Avram je sinu koga mu je Agara rodila, dao ime Ismailo.
001	GEN	016	016	Avramu je bilo osamdeset šest godina kada mu je Agara rodila Ismaila.
001	GEN	017	001	Kad je Avramu bilo devedeset devet godina, ukazao mu se Gospod i rekao mu: „Ja sam Bog Svemoćni, po mojoj volji živi i budi besprekoran.
001	GEN	017	002	Savez svoj sklapam između sebe i tebe, i silno ću te umnožiti.“
001	GEN	017	003	Avram pade ničice, a Bog [nastavi da] mu govori:
001	GEN	017	004	„Ovo je moj savez sa tobom: postaćeš otac mnogim narodima.
001	GEN	017	005	I nećeš se više zvati Avram, nego će ti’Avraham’ biti ime, jer sam te učinio ocem mnogih naroda.
001	GEN	017	006	Veoma, veoma plodnim ću te učiniti: od tebe će poteći narodi; i carevi će od tebe proisteći.
001	GEN	017	007	Savez svoj – savez večni – sklapam između sebe i tebe i između tvog potomstva posle tebe kroz sva pokolenja: ja ću biti Bog tebi i tvome potomstvu posle tebe.
001	GEN	017	008	Svu zemlju hanansku, zemlju u kojoj boraviš kao došljak, dajem u večni posed tebi i tvome potomstvu posle tebe; a ja ću biti njihov Bog.“
001	GEN	017	009	Još reče Bog Avrahamu: „A ti drži moj savez, ti i tvoje potomstvo posle tebe, od pokolenja do pokolenja.
001	GEN	017	010	A ovo je znak mog saveza između mene i tvog potomstva posle tebe, ovako ćete ga držati: svako muško među vama neka se obrezuje.
001	GEN	017	011	Obrezujte okrajak svoga tela, i to će biti znak saveza između mene i vas.
001	GEN	017	012	Svako muško među vama, od pokolenja do pokolenja, neka se obrezuje kad navrši osam dana; i rob, rođen u vašem domu i kupljeni za novac od stranaca koji nije vaš srodnik.
001	GEN	017	013	Da, čak i rob rođen u vašem domu, kao i kupljen za novac mora se obrezati. To će biti znak na vašem telu da je moj savez sa vama večni savez.
001	GEN	017	014	A muškarac koji nije obrezao okrajak svog tela, neka se istrebi iz svog naroda, takav je prekršio moj savez.“
001	GEN	017	015	Još reče Bog Avrahamu: „A Saraju, svoju ženu, nećeš više zvati Saraja; ime će joj biti’Sara’.
001	GEN	017	016	Nju ću blagosloviti; šta više, od nje ću ti dati sina. Ja ću je blagosloviti, te će postati majka narodima, i carevi će naroda od nje poteći.“
001	GEN	017	017	Avraham pade ničice, pa se nasmeja i reče u sebi: „Može li se roditi sin čoveku od stotinu godina? Zar će Sara u devedesetoj roditi dete?“
001	GEN	017	018	Avraham reče Bogu: „Neka samo Ismailo živi pod tvojim okriljem.“
001	GEN	017	019	Bog reče [Avrahamu]: „Ipak će ti tvoja žena, Sara, roditi sina kome ćeš dati ime’Isak’. Ja ću sklopiti svoj savez – večni savez – s njim i s njegovim potomstvom posle njega.
001	GEN	017	020	Uslišiću te i za Ismaila. Evo, blagosloviću ga i učiniti plodnim i veoma ga umnožiti. Dvanaest knezova će poteći od njega, te ću učiniti da od njega naraste veliki narod.
001	GEN	017	021	Ali svoj ću savez sklopiti sa Isakom koga će ti Sara roditi iduće godine u ovo doba.“
001	GEN	017	022	Kad je Bog završio razgovor sa Avrahamom, uzneo se od njega.
001	GEN	017	023	Avraham je zatim uzeo svog sina Ismaila i sve robove rođene u njegovom domu, kao i one kupljene za novac – sve muške u Avrahamovom domu – pa ih je istog dana obrezao, kako mu je Bog rekao.
001	GEN	017	024	Avrahamu je bilo devedeset devet godina kada je bio obrezan.
001	GEN	017	025	Ismailu je bilo trinaest godina kada je bio obrezan.
001	GEN	017	026	Avraham i njegov sin Ismailo su bili obrezani istoga dana.
001	GEN	017	027	Sa Avrahamom su bili obrezani i njegovi ukućani [rođeni] u njegovom domu, kao i svi oni kupljeni za novac od stranaca.
001	GEN	018	001	Gospod se ukazao Avrahamu kod hrastova Mamrije dok je ovaj sedeo na ulazu u šator tokom dnevne žege.
001	GEN	018	002	[Avraham] podigne pogled i ugleda tri čoveka kako stoje nedaleko od njega. Čim ih je ugledao, potrčao je s ulaza u šator njima u susret. Onda se poklonio do zemlje
001	GEN	018	003	i rekao: „Gospode, ako sam stekao naklonost pred tobom, nemoj mimoići mene, svoga slugu.
001	GEN	018	004	Neka se donese malo vode: operite noge i odmorite se pod ovim drvetom.
001	GEN	018	005	Doneću hleba da se okrepite, pre nego što produžite svojim putem. Jer navratili ste k svome sluzi.“Oni odgovoriše: „Učini kako si rekao.“
001	GEN	018	006	Avraham je požurio Sari u šator i rekao: „Brzo uzmi tri mere brašna, umesi pogače i ispeci ih!“
001	GEN	018	007	Avraham onda požuri govedima, uhvati mlado i ugojeno tele, pa ga preda momku da ga brže zgotovi.
001	GEN	018	008	Onda je uzeo maslo, mleko i ono tele koje je zgotovio, pa je sve to izneo pred one posetioce. A on sam je stajao pred njima, pod drvetom, dok su oni jeli.
001	GEN	018	009	Onda su ga upitali: „Gde je tvoja žena Sara?“[Avraham] odgovori: „Eno je u šatoru.“
001	GEN	018	010	[Gospod] reče: „Zaista ću se vratiti k tebi dogodine u ovo vreme, i evo, tvoja žena Sara će imati sina.“Sara je to slušala na ulazu u šator koji je bio iza njega.
001	GEN	018	011	I Avraham i Sara su već bili ostareli i u odmaklim godinama. U Sare je, naime, bilo prestalo što biva u mlađih žena.
001	GEN	018	012	Sara se na to nasmejala u sebi rekavši: „Zar ću sada iskusiti radost, kad sam već uvenula, a moj gospodar ostareo?“
001	GEN	018	013	Gospod reče Avrahamu: „Zašto se smejala tvoja žena Sara i govorila:’Zar ću sada roditi kad sam već ostarela?’
001	GEN	018	014	Zar je za Gospoda išta nemoguće? Da, vratiću se k tebi dogodine u ovo vreme i Sara će imati sina.“
001	GEN	018	015	Uplašivši se, Sara je poricala: „Ne, nisam se smejala!“Ali [Gospod] joj reče: „Jesi, smejala si se.“
001	GEN	018	016	Zatim su ljudi ustali i pogledali prema Sodomi. Avraham je pošao s njima da ih isprati.
001	GEN	018	017	Gospod reče: „Zar ću od Avrahama skrivati šta ću učiniti,
001	GEN	018	018	kad ću od njega učiniti veliki i moćni narod, preko koga će biti blagosloveni svi narodi na zemlji?
001	GEN	018	019	Jer njega sam izabrao da pouči svoje sinove i svoj dom posle sebe da se drže Gospodnjeg puta čineći što je pravedno i pravo, da bi Gospod ostvario ono što je obećao Avrahamu.“
001	GEN	018	020	Gospod nastavi: „Glasna je tužba protiv Sodome i Gomore, jer je njihov greh veoma težak.
001	GEN	018	021	Sići ću, stoga, da vidim čine li zaista ono za šta ih tereti tužba što je k meni došla. Ako nije, znaću.“
001	GEN	018	022	Ljudi su se odande zaputili ka Sodomi, ali je Avraham ostao da stoji pred Gospodom.
001	GEN	018	023	Avraham mu pristupi i reče: „Zar ćeš pogubiti i pravednoga s grešnikom?
001	GEN	018	024	Možda u gradu ima pedeset pravednika. Zar ćeš i njih da uništiš i ne oprostiš tom mestu radi onih pedeset koji budu u njemu?
001	GEN	018	025	Daleko bilo od tebe da učiniš takvu stvar! Zar da pogubiš pravednoga s grešnikom, pa da pravednika snađe isto što i grešnika? Daleko bilo od tebe! Zar ni sudija celog sveta da ne čini što je pravo?“
001	GEN	018	026	Gospod odgovori: „Ako u gradu Sodomi nađem pedeset pravednika, zbog njih ću oprostiti celom mestu.“
001	GEN	018	027	Avraham nastavi: „Usuđujem se, evo, da opet kažem nešto svome Gospodu, iako sam prah i pepeo.
001	GEN	018	028	Možda u gradu nedostaje pet od pedeset pravednika. Zar ćeš uništiti celo mesto zbog petorice?“[Gospod] odgovori: „Ako nađem tamo četrdeset pet pravednika, neću ga uništiti.“
001	GEN	018	029	[Avraham] mu se ponovo obratio: „A ako se u njemu nađe četrdeset pravednika?“[Gospod] odgovori: „Neću ga uništiti zbog tih četrdeset.“
001	GEN	018	030	[Avraham] opet reče: „Neka se Gospod ne gnevi ako nastavim. Šta ako se tamo nađe trideset pravednika?“[Gospod] odgovori: „Neću ga uništiti ako ih tamo nađem trideset.“
001	GEN	018	031	[Avraham] će opet: „Usuđujem se, evo, da opet kažem nešto svome Gospodu. Ako ih se u gradu nađe dvadeset?“„Neću uništiti [grad] zbog onih dvadeset.“
001	GEN	018	032	[Avraham] opet reče: „Neka se moj Gospod ne ljuti ako mu se samo još jednom obratim. A ako se u gradu nađe samo deset pravednih?“[Gospod] odgovori: „Neću [ga] uništiti zbog tih deset.“
001	GEN	018	033	Kad je završio razgovor s Avrahamom, Gospod je otišao, a Avraham se vratio kući.
001	GEN	019	001	Stignu ona dva anđela uveče u Sodomu baš kada je Lot sedeo kod gradskih vrata. Kad ih je video, Lot im je pošao u susret, poklonio se licem do zemlje
001	GEN	019	002	i rekao: „Molim vas, gospodo, svratite u dom svoga sluge da provedete noć i operete noge; onda uranite, pa nastavite svojim putem.“Oni odgovoriše: „Ne, prespavaćemo na ulici.“
001	GEN	019	003	No, [Lot] ih je toliko saletao da su oni konačno svratili k njemu i ušli u njegovu kuću. Onda ih je ugostio, ispekao beskvasni hleb, pa su jeli.
001	GEN	019	004	Ali pre nego što su legli na počinak, žitelji grada – muškarci Sodome, stari i mladi – sav narod do poslednjeg čoveka, opkole kuću.
001	GEN	019	005	Onda su pozvali Lota i rekli mu: „Gde su oni ljudi što su noćas došli k tebi? Izvedi ih k nama da spavamo s njima!“
001	GEN	019	006	Lot izađe k njima na ulaz, a vrata zatvori za sobom.
001	GEN	019	007	Onda im reče: „Braćo moja, molim vas, ne činite tog zla!
001	GEN	019	008	Evo, imam ovde dve ćerke koje još nisu bile u dodiru ni s jednim čovekom. Njih ću vam izvesti, pa činite s njima što vam je volja; ali ovim ljudima ne činite ništa, jer su došli pod senku moga krova.“
001	GEN	019	009	Oni mu rekoše: „Skloni se odatle! Došao si ovde kao došljak, a već se postavljaš za sudiju. Sad ćemo s tobom da uradimo gore nego s njima.“Onda silovito nasrnu na Lota i primaknu se vratima da ih razvale.
001	GEN	019	010	Ali ona dvojica ispruže ruke, uvuku Lota k sebi i zatvore vrata.
001	GEN	019	011	A one ljude što su bili pred vratima, stare i mlade, udare slepilom tako da nisu mogli da pronađu vrata.
001	GEN	019	012	Onda ona dvojica upitaše Lota: „Imaš li ovde još koga: zetove, sinove i ćerke, ili bilo koga u gradu? Izvedi ih iz mesta,
001	GEN	019	013	jer ćemo ga uništiti. Teška je optužba što ga tereti pred Gospodom; on nas je poslao da ga uništimo.“
001	GEN	019	014	Lot je zatim izašao i rekao svojim budućim zetovima koji su bili vereni s njegovim ćerkama: „Ustajte! Odlazite iz ovog mesta jer će Gospod uništiti grad!“Ali njima se činilo da to Lot zbija šalu.
001	GEN	019	015	U sam osvit zore, anđeli navale na Lota govoreći: „Ustani i povedi svoju ženu i svoje dve ćerke koje su ovde, da ne budeš zatrt kad grad bude kažnjen!“
001	GEN	019	016	Međutim, Lot je oklevao. Ali pošto mu se Gospod smilovao, oni ga uzmu za ruku, kao i njegovu ženu i njegove dve ćerke i bezbedno ih izvedu iz grada.
001	GEN	019	017	Čim su ih izveli, jedan od njih reče: „Beži da spaseš život! Ne osvrći se niti se igde u ravnici zaustavljaj. Beži u brda da ne budeš zatrt!“
001	GEN	019	018	Ali Lot im reče: „Nemoj, Gospode, molim te!
001	GEN	019	019	Tvoj je sluga našao naklonost pred tobom; šta više, iskazao si mi obilje svoje milosti spasivši mi život. Ali ja ne mogu da bežim u brda, jer će me snaći nesreća, te ću poginuti.
001	GEN	019	020	Evo, tu u blizini ima jedno malo mesto gde bih mogao da pobegnem. Nije li zaista malo? Dopusti mi da pobegnem tamo da spasem život.“
001	GEN	019	021	Gospod mu odgovori: „Dobro, uslišiću ti i ovu molbu i neću zatrti grad o kome govoriš.
001	GEN	019	022	Brzo beži tamo, jer ne mogu ništa da učinim dok ti ne stigneš tamo.“Zato se taj grad zove „Soar“.
001	GEN	019	023	Sunce je izlazilo nad zemljom kad je Lot ušao u Soar.
001	GEN	019	024	Tada je Gospod na Sodomu i Gomoru sručio kišu od užarenog sumpora – s neba, od Gospoda –
001	GEN	019	025	pa je uništio ove gradove i svu tu ravnicu, sve žitelje gradova i sve što je raslo na zemlji.
001	GEN	019	026	Ali Lotova žena se okrete za sobom i pretvori se u stub soli.
001	GEN	019	027	Rano sledećeg jutra, Avraham ustane i vrati se na mesto gde je stajao pred Gospodom.
001	GEN	019	028	Pogledao je prema Sodomi i Gomori i prema celoj ravnici, i ugledao kako se diže dim nad zemljom kao dim iz peći.
001	GEN	019	029	Kad je Bog uništavao gradove u ravnici gde je Lot živeo, držao je na umu Avrahama, pa je izveo Lota odatle, i izbavio ga od istrebljenja.
001	GEN	019	030	Lot je napustio Soar, jer se plašio da ostane tamo, i nastanio se u brdima sa svoje dve ćerke. Živeo je sa njima u jednoj pećini.
001	GEN	019	031	Tada je starija ćerka rekla mlađoj: „Naš je otac ostareo, a u zemlji nema muža da bude sa nama, kao što je red po svemu svetu.
001	GEN	019	032	Hajde da napijemo našeg oca vinom i legnemo s njim. Tako ćemo preko našeg oca sačuvati potomstvo.“
001	GEN	019	033	Iste noći opiju one svoga oca vinom, pa starija ode i legne sa svojim ocem. On nije znao ni kad je legla ni kad je ustala.
001	GEN	019	034	Ujutro je starija rekla mlađoj: „Evo, ja sam prošle noći legla sa našim ocem. Hajde da ga napijemo vinom i ove noći, pa idi i lezi s njim, kako bi preko našeg oca sačuvali potomstvo.“
001	GEN	019	035	Tako one ponovo napiju svoga oca vinom, pa mlađa ćerka legne s njim. A on opet nije znao ni kad je ova legla ni kad je ustala.
001	GEN	019	036	Tako su obe ćerke Lotove ostale u drugom stanju sa svojim ocem.
001	GEN	019	037	Starija ćerka je rodila sina i dala mu ime „Moav“. On je praotac današnjih Moavaca.
001	GEN	019	038	I mlađa je rodila sina. Dala mu je ime „Ven-Ami“. On je praotac današnjih Amonaca.
001	GEN	020	001	Odande Avraham ode u krajeve Negeva i nastani se između Kadisa i Sura. Dok je u Geraru živeo kao stranac,
001	GEN	020	002	Avraham je za svoju ženu Saru rekao da mu je sestra. Stoga je Avimeleh, car Gerara, poslao po Saru i uzeo je k sebi.
001	GEN	020	003	Ali Bog se ukazao Avimelehu noću u snu i rekao mu: „Zbog žene koju si uzeo k sebi, moraš umreti, jer je ona udata žena.“
001	GEN	020	004	Međutim, Avimeleh joj se nije približavao. Na to Avimeleh reče: „Gospode, zar ćeš i nedužan narod pobiti?
001	GEN	020	005	Nije li mi taj čovek rekao da mu je ona sestra? A i ona je rekla da joj je on brat. Učinio sam to čiste savesti, i nisam okaljao ruke.“
001	GEN	020	006	Bog mu u snu odgovori: „Znam ja da si to učinio čiste savesti; u stvari, ja sam te sprečio da ne zgrešiš protiv mene; zato ti nisam dozvolio da je takneš.
001	GEN	020	007	Stoga sad vrati ženu njenom mužu; on je, naime, prorok, pa će se moliti za tebe da ne umreš. Ako li je ne vratiš, sigurno ćeš umreti i ti i svi tvoji.“
001	GEN	020	008	Avimeleh ustane u rano jutro i pozva sve svoje sluge i ispriča im sve što se desilo. Ljude obuze veliki strah.
001	GEN	020	009	Avimeleh zatim pozva Avrahama i reče mu: „Šta si nam to učinio? I čime sam se to ogrešio o tebe, da na mene i moje carstvo svališ toliki greh? Poneo si se prema meni toliko loše, kako se niko ne bi poneo prema bilo kome.“
001	GEN	020	010	Avimeleh upita Avrahama: „Šta te je navelo da učiniš takvu stvar?“
001	GEN	020	011	Avraham odgovori: „Zaista sam mislio da nema Božijeg straha u ovom mestu, i da će me ubiti zbog moje žene.
001	GEN	020	012	A ona je zaista moja sestra, ćerka moga oca, ali ne i moje majke, pa sam je oženio.
001	GEN	020	013	Kad me je Bog poslao iz doma moga oca u tuđinu, ja sam joj rekao:’Učini mi ovu uslugu: gde god pođemo, reci – on mi je brat.’“
001	GEN	020	014	Avimeleh uze ovaca, krupne stoke, sluge i sluškinje, pa ih dade Avrahamu. Vratio mu je i njegovu ženu Saru.
001	GEN	020	015	Avimeleh reče: „Evo, moja ti je zemlja otvorena. Nastani se gde god ti se sviđa.“
001	GEN	020	016	A Sari je rekao: „Evo, dajem tvom bratu hiljadu srebrnjaka, kao dokaz tvoje nevinosti pred svima što su s tobom; time si potpuno opravdana.“
001	GEN	020	017	Zatim se Avraham pomolio, te je Gospod iscelio Avimeleha, njegovu ženu, i njegove sluškinje, te su ponovo mogle da rađaju.
001	GEN	020	018	Gospod je, naime, zbog Sare, Avrahamove žene, učinio nerodnom svaku ženu u Avimelehovom domu.
001	GEN	021	001	Gospod je blagoslovio Saru, i učinio joj kao što je obećao.
001	GEN	021	002	Sara je zatrudnela i rodila Avrahamu sina u njegovoj starosti, u vreme kad je Bog rekao.
001	GEN	021	003	Svome sinu koga mu je rodila Sara, Avraham je dao ime Isak.
001	GEN	021	004	Avraham je obrezao svoga sina Isaka kad mu je bilo osam dana, kao što mu je Bog zapovedio.
001	GEN	021	005	Avrahamu je bilo stotinu godina kad mu se rodio sin Isak.
001	GEN	021	006	Tada Sara reče: „Bog me je zaista zasmejao, a i svako ko čuje o ovome smejaće se.“
001	GEN	021	007	Dodala je još: „Ko bi ikada rekao Avrahamu da će mu Sara dojiti decu? Jer rodila sam mu sina u njegovoj starosti.“
001	GEN	021	008	Dete je raslo i bilo odbijeno od dojenja. Tog istog dana kad je Isak bio odbijen od dojenja, Avraham je napravio veliku gozbu.
001	GEN	021	009	Tek, Sara opazi da se sin Agare Egipćanke, koga je ova rodila Avrahamu, podsmeva Isaku.
001	GEN	021	010	Ona reče Avrahamu: „Oteraj tu sluškinju i njenog sina, jer sin sluškinje neće deliti nasledstvo s mojim sinom Isakom!“
001	GEN	021	011	Avrahamu je ovo teško palo, jer je i Ismailo bio njegov sin.
001	GEN	021	012	Ali Bog reče Avrahamu: „Ne uzbuđuj se zbog dečaka i sluškinje. Poslušaj sve što ti je Sara rekla, jer će se tvoje potomstvo nastaviti preko Isaka.
001	GEN	021	013	Ipak, i od sina tvoje sluškinje podići ću narod, zato što je tvoj potomak.“
001	GEN	021	014	Rano ujutro je Avraham uzeo hleba i mešinu s vodom, te ih dao Agari. Onda je to stavio na njena ramena, pa ju je zajedno s dečakom otpremio. Ona je otišla i tumarala po vir-savejskoj pustinji.
001	GEN	021	015	Kada je nestalo vode iz mešine, odnela je dečaka pod jedan žbun,
001	GEN	021	016	a sama otišla i sela malo dalje, toliko koliko se lukom i strelom može dobaciti. Govorila je u sebi: „Neću da gledam kako mi dete umire.“Sela je tamo, i glasno zajecala.
001	GEN	021	017	Ali Bog je čuo dečakov glas; Anđeo je Božiji pozvao Agaru s neba, govoreći joj: „Šta te muči, Agaro? Ne boj se, jer je Bog čuo vapaj dečakov tamo gde leži.
001	GEN	021	018	Ustani, uzmi dečaka za ruku i podigni ga, jer ću od njega podići veliki narod.“
001	GEN	021	019	Tada joj Bog otvori oči, te ona opazi izvor. Otišla je, napunila mešinu vodom, i napojila dečaka.
001	GEN	021	020	Bog je bio s dečakom. Odrastao je i živeo u pustinji i postao vešt u lovu lukom i strelom.
001	GEN	021	021	Dok je živeo u pustinji Faran, majka mu je dovela ženu iz Egipta.
001	GEN	021	022	U to vreme Avimeleh u pratnji Fihola, zapovednika njegove vojske, reče Avrahamu: „Bog je s tobom u svemu što radiš.
001	GEN	021	023	Zato mi se ovde zakuni pred Bogom da nećeš varati mene, moju decu, niti mog naslednika. Kao što sam ja bio dobar prema tebi, tako i ti budi dobar prema meni i prema ovoj zemlji u kojoj boraviš kao stranac.“
001	GEN	021	024	Avraham odgovori: „Zaklinjem se!“
001	GEN	021	025	Onda je Avraham prekorio Avimeleha zbog bunara što su mu ga Avimelehove sluge otele.
001	GEN	021	026	Avimeleh odgovori: „Ne znam ko je to uradio, a ni ti mi nisi rekao. Tek sam danas čuo o tome.“
001	GEN	021	027	Avraham uze ovaca i goveda, pa ih dade Avimelehu, te njih dvojica sklopiše savez.
001	GEN	021	028	Onda je izdvojio sedam jaganjaca iz stada.
001	GEN	021	029	Avimeleh upita Avrahama: „Šta znače ovih sedam jaganjaca što si ih izdvojio?“
001	GEN	021	030	[Avraham] odgovori: „Primi ovih sedam jaganjaca iz moje ruke da mi budu svedok da sam ja iskopao ovaj bunar.“
001	GEN	021	031	To mesto se zove „Vir-Saveja“, jer su se tamo obojica zaklela.
001	GEN	021	032	Nakon što su sklopili savez kod Vir-Saveje, Avimeleh i zapovednik njegove vojske Fihol su se vratili u zemlju filistejsku.
001	GEN	021	033	A [Avraham] je kod Vir-Saveje zasadio tamarisk, te prizvao ime Gospoda – večnog Boga.
001	GEN	021	034	Avraham je dugo živeo kao stranac u zemlji filistejskoj.
001	GEN	022	001	Posle ovih događaja Bog je iskušao Avrahama. [Bog] ga zovnu: „Avrahame!“„Evo me!“– odazva se [Avraham].
001	GEN	022	002	[Bog] mu onda reče: „Uzmi svoga sina Isaka, tvoga jedinca koga voliš, i pođi s njim u zemlju Moriju, pa ga prinesi kao žrtvu svespalnicu na brdu koje ću ti pokazati.“
001	GEN	022	003	Ustane Avraham u rano jutro i osamari magarca. Sa sobom je poveo dva momka i svoga sina Isaka, i pošto je nasekao drva za svespalnicu, digao se i krenuo na mesto koje mu je Bog rekao.
001	GEN	022	004	Trećega dana Avraham podigne pogled i izdaleka ugleda ono mesto.
001	GEN	022	005	Avraham reče momcima: „Vi ostanite ovde s magarcem, a ja i dečak idemo gore. Kad se pomolimo, vratićemo se k vama.“
001	GEN	022	006	Avraham uzme drva za žrtvu svespalnicu, natovari ih na svoga sina Isaka, a sam je poneo vatru i nož. Onda su obojica krenula.
001	GEN	022	007	Isak reče svome ocu Avrahamu: „Oče!“Avraham se odazva: „Evo me, sine!“[Isak] mu reče: „Evo, tu su vatra i drva, ali gde je jagnje za žrtvu svespalnicu?“
001	GEN	022	008	Avraham odgovori: „Bog će se postarati za jagnje za žrtvu svespalnicu, sine moj.“Tako njih dvojica nastave put.
001	GEN	022	009	Kad su stigli na mesto za koje im je Bog rekao, Avraham podigne žrtvenik, naslaže drva, pa sveže svoga sina Isaka i položi ga na žrtvenik povrh drva.
001	GEN	022	010	Tad Avraham uze nož da zakolje svoga sina.
001	GEN	022	011	Ali Anđeo Gospodnji ga pozva s neba i reče mu: „Avrahame! Avrahame!“On odgovori: „Evo me!“
001	GEN	022	012	[Anđeo Gospodnji] reče: „Ne diži ruku na dečaka, niti mu šta čini! Sad znam da se bojiš Boga, jer mi nisi uskratio ni svoga sina jedinca.“
001	GEN	022	013	Avraham se obazre, i gle, iza njega ovan; zapleli mu se rogovi u grmlje. Avraham priđe i uzme ovna, pa ga prinese na žrtvu svespalnicu umesto svoga sina.
001	GEN	022	014	Avraham nazva to mesto „Gospod će se postarati.“Zato se i danas kaže: „Na brdu Gospodnjeg staranja.“
001	GEN	022	015	Anđeo Gospodnji po drugi put pozva Avrahama s neba
001	GEN	022	016	i reče mu: „Zaklinjem se samim sobom – govori Gospod – pošto si to učinio i nisi uskratio svoga sina jedinca,
001	GEN	022	017	obilno ću te blagosloviti, i tvoje ću potomstvo umnožiti, te će biti brojno kao zvezde na nebu i kao pesak na morskoj obali. Tvoje će potomstvo osvajati vrata svojih neprijatelja.
001	GEN	022	018	Zato što si poslušao moj glas, svi će narodi na zemlji biti blagosloveni preko tvog potomstva.“
001	GEN	022	019	Avraham se potom vratio k svojim momcima, te su se zajedno uputili u Vir-Saveju, gde je Avraham živeo.
001	GEN	022	020	Posle ovih događaja javili su Avrahamu: „Evo, i Melha je rodila decu tvome bratu Nahoru:
001	GEN	022	021	Njegovog prvenca Uza i njegovog brata Vuza, Kemuila, oca Aramovog,
001	GEN	022	022	Keseda, Azava, Fildesa, Jedlafa i Vatuila.“
001	GEN	022	023	Vatuilo je bio Revekin otac. Ovu osmoricu je Melha rodila Avrahamovom bratu Nahoru.
001	GEN	022	024	A Nahorova inoča, koja se zvala Reuma, je rodila Tevaha, Gahama, Tahasa i Mahu.
001	GEN	023	001	Sara je živela stotinu dvadeset sedam godina.
001	GEN	023	002	Umrla je u Kirijat-Arvi, to jest u Hevronu u hananskoj zemlji. Avraham je žalio za Sarom i naricao za njom.
001	GEN	023	003	Zatim je Avraham ustao s mesta gde je ležala njegova pokojnica, i obratio se Hetitima:
001	GEN	023	004	„Stranac sam i pridošlica među vama. Prodajte mi zemljište za grob kod vas, da bih mogao da otpremim i sahranim svoju pokojnicu.“
001	GEN	023	005	Hetiti odgovoriše Avrahamu:
001	GEN	023	006	„Čuj nas, gospodaru. Ti si knez Božiji među nama. Stoga sahrani svoju pokojnicu u našem najboljem grobu; niko od nas ti neće uskratiti svoj grob da u njega sahraniš svoju pokojnicu.“
001	GEN	023	007	Avraham je na to ustao i duboko se poklonio stanovnicima zemlje, Hetitima.
001	GEN	023	008	Zatim im je rekao: „Ako se, dakle, slažete da otpremim svoju pokojnicu i sahranim je kod vas, zauzmite se za mene kod Efrona, sina Coharova,
001	GEN	023	009	da mi proda pećinu u Makpeli što je u njegovom vlasništvu. Ona se nalazi na kraju njegovog imanja. Neka mi je pred vama proda za punu cenu, da bih imao grob u svom vlasništvu.“
001	GEN	023	010	Efron je sedeo među Hetitima. Tada Efron, Hetit, odgovori Avrahamu, da ga čuju Hetiti svojim ušima – sve starešine što su došle kod gradskih vrata:
001	GEN	023	011	„Nikako, gospodaru! Poslušaj me: dajem ti i njivu i pećinu na njoj. Dajem ti je pred svojim narodom; sahrani svoju pokojnicu.“
001	GEN	023	012	Avraham se duboko poklonio narodu te zemlje.
001	GEN	023	013	Avraham tada reče Efronu, da narod te zemlje čuje na svoje uši: „Saslušaj ti sada mene. Platiću ti novcem za tu poljanu. Primi to od mene, da mogu tamo da sahranim svoju pokojnicu.“
001	GEN	023	014	Efron odgovori Avrahamu:
001	GEN	023	015	„Čuj me, moj gospodaru. Zemljište vredi četiri stotine srebrnih šekela. Šta je to za tebe i mene? Samo ti sahrani svoju pokojnicu.“
001	GEN	023	016	Avraham se složio s Efronom, pa mu je izbrojao novac koji je Efron tražio u prisutnosti svih Hetita: četiri stotine šekela srebra trgovačke mere.
001	GEN	023	017	Tako je Efronova poljana u Makpeli, što je nasuprot Mamriji, sa pećinom, stablima, i svim što je bilo na njivi,
001	GEN	023	018	prešla u Avrahamovo vlasništvo u prisutnosti Hetita – svih starešina što su došle pred gradska vrata.
001	GEN	023	019	Nakon toga je Avraham sahranio svoju ženu Saru u pećini na poljani Makpela što je nasuprot Mamrije (kod Hevrona) u zemlji Hananskoj.
001	GEN	023	020	Tako je poljana i pećina na njoj prešla od Hetita u Avrahamovo vlasništvo za sahranjivanje.
001	GEN	024	001	Avraham je bio već star i dobro odmakao u godinama. Gospod ga je bio blagoslovio u svemu.
001	GEN	024	002	Avraham reče najstarijem sluzi u svom domu, pod čijom upravom je bila sva njegova imovina: „Stavi ruku pod moje bedro,
001	GEN	024	003	da te zakunem Gospodom, Bogom neba i zemlje, da mome sinu nećeš dovesti za ženu jednu od ćerki Hananaca među kojima živim,
001	GEN	024	004	nego da ćeš otići u moju zemlju, u moj rodni kraj, te dovesti ženu za mog sina Isaka.“
001	GEN	024	005	Sluga reče Avrahamu: „A šta ako žena neće da pođe u ovu zemlju? Treba li da se vratim i povedem tvoga sina u zemlju iz koje si ti došao?“
001	GEN	024	006	Avraham mu odgovori: „Pazi da ne odvedeš tamo moga sina!
001	GEN	024	007	Gospod, Bog nebeski, koji me je izveo iz doma moga oca i iz moje rodne zemlje, mi je govorio i zakleo se samim sobom, rekavši:’Tvome potomstvu ću dati ovu zemlju.’ On će poslati anđela pred tobom, pa ćeš dovesti odande ženu za mog sina.
001	GEN	024	008	A ako žena neće da pođe s tobom, onda te moja zakletva više ne obavezuje. Samo pazi da tamo ne vodiš moga sina.“
001	GEN	024	009	Tada je sluga stavio ruku pod Avrahamovo bedro, pa mu se zakleo da će učiniti što mu je [Avraham] rekao.
001	GEN	024	010	Sluga je uzeo deset kamila svoga gospodara, i poneo svakovrsna dobra svoga gospodara. Onda je ustao i krenuo u Aram-Naharajim, u Nahorov grad.
001	GEN	024	011	Kod bunara, izvan grada, je pustio kamile da poležu. Bilo je veče, vreme kad žene dolaze da zahvataju vodu.
001	GEN	024	012	Onda se pomolio: „O, Gospode, Bože moga gospodara Avrahama, izađi mi danas u susret i iskaži milost mome gospodaru Avrahamu.
001	GEN	024	013	Evo, stojim ovde kod izvora, a ćerke meštana dolaze da zahvataju vodu.
001	GEN	024	014	Reći ću jednoj devojci:’Spusti svoj krčag da se napijem.’ Ako ona odgovori:’Pij! Napojiću i tvoje kamile’, neka ona bude ta koju si odredio za tvoga slugu Isaka. Po tome ću znati da si iskazao milost mome gospodaru.“
001	GEN	024	015	On još nije bio dorekao molitvu, kad dođe Reveka, koja se rodila Vatuilu, sinu Melhe, žene Avrahamovog brata Nahora, noseći krčag na ramenu.
001	GEN	024	016	Devojka je bila predivnog izgleda, devica koju muškarac nije dotakao. Sišla je k izvoru, napunila krčag, pa se vratila gore.
001	GEN	024	017	Sluga joj tada potrča u susret i reče joj: „Daj mi, molim te, malo vode iz tvog krčaga!“
001	GEN	024	018	Ona mu odgovori: „Pij, gospodaru!“, pa je hitro spustila krčag na ruku i dala mu da pije.
001	GEN	024	019	Kad ga je napojila, rekla je: „Naliću i tvojim kamilama da se napoje.“
001	GEN	024	020	Brzo je izlila krčag u pojilo, pa se požurila k bunaru da ponovo zahvati vode. Zatim je napojila sve njegove kamile.
001	GEN	024	021	Čovek ju je ćutke posmatrao, ne bi li saznao da li je Gospod učinio njegov put uspešnim ili nije.
001	GEN	024	022	Kad su se kamile napojile, čovek je uzeo zlatnu grivnu za njen nos tešku pola šekela, a za njene ruke dve zlatne narukvice teške deset šekela.
001	GEN	024	023	Sluga joj tada reče: „Reci mi, molim te, čija si ćerka? Ima li u kući tvoga oca mesta za nas da prenoćimo?“
001	GEN	024	024	Ona odgovori: „Ja sam ćerka Vatuila, sina koga je Melha rodila Nahoru.“
001	GEN	024	025	Još mu je rekla: „Kod nas ima puno slame i stočne hrane, a ima i mesta da se prenoći.“
001	GEN	024	026	Čovek se tada poklonio i pao ničice pred Gospodom,
001	GEN	024	027	govoreći: „Neka je blagosloven Gospod, Bog moga gospodara Avrahama, što nije uskratio svoju milost i vernost mome gospodaru. Gospod me je doveo pravo u kuću rođaka moga gospodara!“
001	GEN	024	028	Devojka je onda otrčala i ispričala sve ovo u kući svoje majke.
001	GEN	024	029	Reveka je imala brata koji se zvao Lavan. Lavan je otrčao napolje, ka čoveku kod studenca.
001	GEN	024	030	Čim je video grivnu i narukvice na rukama svoje sestre, i kad je čuo reči njegove sestre Reveke: „Ovako mi je govorio taj čovek“, otišao je k čoveku koji je stajao kod kamila na studencu.
001	GEN	024	031	Rekao mu je: „Dođi, blagosloveni od Gospoda! Zašto stojiš napolju? Ja sam već spremio kuću i mesto za kamile.“
001	GEN	024	032	Čovek je došao u kuću i rastovario kamile. Lavan je onda dao stočne hrane i slame kamilama, a sluzi i ljudima koji su bili s njim je doneo vode da operu noge.
001	GEN	024	033	Kad je postavio pred njega da jede, sluga reče: „Neću jesti dok ne kažem što imam da kažem.“Lavan mu reče: „Govori [onda]!“
001	GEN	024	034	Sluga je počeo da priča: „Ja sam Avrahamov sluga.
001	GEN	024	035	Gospod je obilato blagoslovio moga gospodara, te je postao bogat. Dao mu je ovaca i goveda, srebra i zlata, slugu i sluškinja, kamila i magaraca.
001	GEN	024	036	Sara, žena moga gospodara, mu je rodila sina u njegovoj starosti, kome je dao svu svoju imovinu.
001	GEN	024	037	Moj me je gospodar zakleo, rekavši:’Ne uzimaj za ženu mome sinu neku devojku od Hananejaca, u čijoj zemlji živim.
001	GEN	024	038	Nego idi k porodici moga oca, k mojoj rodbini, da nađeš ženu za moga sina.’
001	GEN	024	039	Ja sam onda upitao svoga gospodara:’A šta ako žena neće da pođe sa mnom?’
001	GEN	024	040	On mi odgovori:’Gospod, čiji put sledim, poslaće svog anđela s tobom, i učiniti tvoj put uspešnim, pa ćeš dovesti ženu za moga sina od moje rodbine, iz porodice moga oca.
001	GEN	024	041	Zakletve ćeš biti razrešen kad odeš k mojoj rodbini. Ako ti oni ne daju devojku, onda te moja zakletva više ne obavezuje.
001	GEN	024	042	Danas, kad sam došao kod izvora, rekao sam Gospodu:’O, Gospode, Bože moga gospodara Avrahama, ako ti je po volji, molim te učini uspešnim put na koji sam krenuo.
001	GEN	024	043	Evo, stojim kod izvora i devojci koja dođe da crpi vodu, reći ću:’Daj mi da popijem malo vode iz tvoga krčaga.’
001	GEN	024	044	Ako ona kaže:’Pij! Izvući ću vode i za tvoje kamile’, to će biti ona koju je Gospod odredio za sina moga gospodara.
001	GEN	024	045	Ja još nisam bio dorekao molitvu u sebi, kad eto Reveke sa krčagom na ramenu. Sišla je k izvoru da zahvati vode. Ja joj rekoh:’Daj mi, molim te, da pijem!’
001	GEN	024	046	Ona je brzo spustila krčag s ramena i rekla:’Pij! Napojiću i tvoje kamile.’ Ja sam pio, a ona je napojila kamile.
001	GEN	024	047	Onda sam je upitao:’Čija si ti ćerka?’ Ona odgovori:’Ćerka sam Vatuila, koga je Nahoru rodila Melha.’ Tada sam joj stavio grivnu na nos, a narukvice na njene ruke.
001	GEN	024	048	Zatim sam pao ničice pred Gospodom i blagoslovio Gospoda, Boga moga gospodara Avrahama, koji me je vodio pravim putem da uzmem ćerku brata moga gospodara za njegovog sina.
001	GEN	024	049	A sad, recite mi ako nameravate da iskažete milost i vernost mome gospodaru; ako ne nameravate, i to mi recite, tako da znam hoću li poći na desno ili na levo.“
001	GEN	024	050	Tada Lavan i Vatuilo odgovore: „Od Gospoda je ovo došlo; mi ti ne možemo reći ni da ni ne.
001	GEN	024	051	Evo, Reveka je tu: uzmi je i idi, pa neka bude žena tvome gospodaru, kako je Gospod rekao.“
001	GEN	024	052	Kad je Avrahamov sluga čuo ove reči, poklonio se Gospodu licem do zemlje.
001	GEN	024	053	Sluga je onda izvadio zlatnog i srebrnog nakita, i haljina, pa ih dao Reveki. Njenoj braći i majci je takođe dao dragocene darove.
001	GEN	024	054	Zatim su on i njegovi saputnici jeli i pili, pa su prenoćili tamo. Kad su ujutro ustali, sluga reče: „Dopustite mi da se vratim svome gospodaru.“
001	GEN	024	055	Ali njen brat i njena majka mu rekoše: „Neka devojka ostane s nama još desetak dana; onda možeš da ideš.“
001	GEN	024	056	Ali on im reče: „Ne zadržavajte me, kad je Gospod već učinio moj put uspešnim. Pustite me da idem k svome gospodaru!“
001	GEN	024	057	A oni rekoše: „Pozovimo devojku i upitajmo je šta ona misli.“
001	GEN	024	058	Pozvali su devojku i upitali je: „Da li hoćeš da pođeš sa ovim čovekom?“Ona odgovori: „Hoću.“
001	GEN	024	059	Tako oni otpreme svoju sestru i njenu dojilju sa Avrahamovim slugom i njegovim ljudima.
001	GEN	024	060	Onda su blagoslovili Reveku ovim rečima: „Sestro naša! Budi majka nebrojenim hiljadama, a tvoje potomstvo nek zauzme vrata svojih neprijatelja.“
001	GEN	024	061	Onda su Reveka i njene sluškinje ustale, uzjahale kamile, te pošle za slugom. Sluga je preuzeo Reveku i otišao.
001	GEN	024	062	A Isak se upravo vratio iz Vir Lahaj Roja; on je, naime, živeo u oblasti Negeva.
001	GEN	024	063	Predveče je izašao u polje da se prošeta. Podigne on pogled, kad ono, dolaze kamile.
001	GEN	024	064	I Reveka je podigla pogled. Kad je videla Isaka sišla je s kamile
001	GEN	024	065	i upitala slugu: „Ko je taj čovek što nam poljem dolazi u susret?“Sluga odgovori: „To je moj gospodar.“Ona je tada uzela veo i pokrila lice.
001	GEN	024	066	Zatim je sluga ispričao Isaku sve što je učinio.
001	GEN	024	067	Isak je tada uveo Reveku u šator svoje majke, Sare, i oženio se njome. Ona mu je postala žena i on ju je voleo. Tako se Isak utešio za svojom majkom.
001	GEN	025	001	Avraham je uzeo sebi još jednu ženu; zvala se Hetura.
001	GEN	025	002	Ona mu je rodila Zomrana, Joksana, Madana, Madijana, Jesvoka i Soijena.
001	GEN	025	003	Joksan je bio otac Save i Dedana. Dedanovi potomci su: Asurci, Letušani i Leumljani.
001	GEN	025	004	Madijanovi sinovi su: Gefa, Afir, Enoh, Avida i Eldaga. Sve su ovo Heturini potomci.
001	GEN	025	005	Avraham je svu svoju imovinu ostavio Isaku.
001	GEN	025	006	A sinovima svojih inoča Avraham je dao darove, i još za života ih razaslao u istočne zemlje, daleko od svoga sina Isaka.
001	GEN	025	007	Ovo su godine koje je Avraham doživeo: stotinu sedamdeset pet godina.
001	GEN	025	008	Onda je izdahnuo i umro u dubokoj starosti, star i sit života, te se pridružio svojim precima.
001	GEN	025	009	Sahranili su ga njegovi sinovi, Isak i Ismailo, u pećini Makpeli, na poljani Efrona Hetita, sina Cohara, što je nasuprot Mamrije;
001	GEN	025	010	na poljani koju je Avraham kupio od Hetita. Tamo je sahranjen Avraham i njegova žena Sara.
001	GEN	025	011	Posle Avrahamove smrti, Bog je blagoslovio njegovog sina Isaka, koji je živeo kod Vir Lahaj Roja.
001	GEN	025	012	Ovo je rodoslov Ismaila, sina Avrahamovog, koga mu je rodila Agara Egipćanka, Sarina sluškinja.
001	GEN	025	013	Ovo su imena Ismailovih sinova po redosledu njihovog rođenja: njegov prvenac Navajot, pa Kedar, Avdeilo, Mivsam,
001	GEN	025	014	Mišma, Duma, Masa,
001	GEN	025	015	Hadad, Tema, Jetur, Nafis i Kedma.
001	GEN	025	016	To su sinovi Ismailovi; dvanaest knezova nad dvanaest plemena. Po njima su njihova naselja i taborišta dobila ime.
001	GEN	025	017	Ovo su godine koje je Ismailo doživeo: stotinu trideset sedam godina. Izdahnuo je i umro i bio pridružen svojim precima.
001	GEN	025	018	Njegovo potomstvo se naselilo od Evile do Sura, koji je nasuprot Egiptu, na putu što vodi u Asiriju. Živeli su u neprijateljstvu sa svom svojom braćom.
001	GEN	025	019	Ovo je rodoslov Avrahamovog sina Isaka. Avraham je, dakle, bio Isakov otac.
001	GEN	025	020	Isaku je bilo četrdeset godina kad se oženio Revekom, ćerkom Aramejca Vatuila, iz Padan-Arama, a sestrom Aramejca Lavana.
001	GEN	025	021	Isak se pomolio Gospodu za svoju ženu, jer je bila nerotkinja. Gospod mu je uslišio molitvu, te je njegova žena Reveka zatrudnela.
001	GEN	025	022	Međutim, blizanci u njenoj utrobi se tako sudare, da je ona uzviknula: „Zašto mi se ovo dešava?“Zato je otišla da upita Gospoda.
001	GEN	025	023	Gospod joj odgovori: „Dva su plemena u tvojoj utrobi; dva će se naroda razdeliti tek što iz tvog krila izađu. Jedan će narod drugi nadjačati; stariji će mlađemu služiti.“
001	GEN	025	024	Kad joj je došlo vreme da rodi, ispostavi se da su dva blizanca u njenoj utrobi.
001	GEN	025	025	Prvi koji je izašao bio je sav crven i kosmat kao kožuh. Zato su ga nazvali „Isav“.
001	GEN	025	026	Posle toga je izašao njegov brat držeći rukom Isava za petu. Zato su ga nazvali „Jakov“. Isaku je bilo šezdeset godina kada su mu se oni rodili.
001	GEN	025	027	Kad su dečaci odrasli, Isav postane vrstan lovac, čovek pustare. Jakov je bio miran čovek koji je provodio vreme u šatorima.
001	GEN	025	028	Isaku je Isav bio miliji, jer je voleo divljač, a Reveka je više volela Jakova.
001	GEN	025	029	[Jednom] je Jakov kuvao varivo. Isav je došao iz pustare, iznemogao.
001	GEN	025	030	Isav reče Jakovu: „Daj da se najedem tog crvenog variva, jer sam iznemogao!“Zato mu je ime „Edom“.
001	GEN	025	031	Jakov mu reče: „Prvo mi ustupi tvoja prvenačka prava.“
001	GEN	025	032	A Isav mu odgovori: „Evo, samo što ne umrem; šta će mi prvenačka prava!“
001	GEN	025	033	Jakov mu odvrati: „Najpre mi se zakuni.“[Isav] se tada zakleo i ustupio Jakovu svoja prvenačka prava.
001	GEN	025	034	Onda je Jakov dao Isavu hleba i variva od sočiva. Isav se najeo i napio, pa je ustao i otišao. Tako je Isav prezreo svoja prvenačka prava.
001	GEN	026	001	U zemlji je zavladala glad, drugačija od one što je bila u Avrahamovo vreme. Zato je Isak otišao u Gerar, k filistejskom caru, Avimelehu.
001	GEN	026	002	Gospod mu se ukazao i rekao mu: „Ne idi u Egipat, nego prebivaj u zemlji u koju te ja uputim.
001	GEN	026	003	Boravi u ovoj zemlji i ja ću biti s tobom, te ću te blagosloviti. A tebi i tvome potomstvu daću svu ovu zemlju, da izvršim zakletvu kojom sam se zakleo tvome ocu Avrahamu.
001	GEN	026	004	Tvoje potomstvo ću umnožiti kao zvezde na nebu i dati mu sve ove krajeve. Preko tvog potomstva biće blagosloveni svi narodi na zemlji,
001	GEN	026	005	zato što je Avraham poslušao moj glas, i pokoravao se mojim zapovestima, odredbama i zakonima.“
001	GEN	026	006	Isak se tada naselio u Geraru.
001	GEN	026	007	Kada su ga meštani pitali za njegovu ženu, on im rekao: „Ona mi je sestra.“Plašio se, naime, da kaže da mu je ona žena, jer je mislio: „Ako kažem da mi je žena, meštani bi me mogli ubiti zbog Reveke, jer je veoma lepa.“
001	GEN	026	008	Isak je već tamo bio duže vreme, kad ga je, jednom prilikom, filistejski car Avimeleh ugledao s prozora kako miluje svoju ženu Reveku.
001	GEN	026	009	Avimeleh je tada pozvao Isaka i rekao mu: „Ona je očigledno tvoja žena. Kako si mogao da kažeš:’Ona mi je sestra’?“Isak mu odgovori: „Pomislio sam:’Da ne umrem zbog nje.’“
001	GEN	026	010	Avimeleh mu tada reče: „Zašto si nam to učinio? Neko od ljudi je mogao da legne s tvojom ženom i tako bi na nas svalio krivicu.“
001	GEN	026	011	Tada je Avimeleh naredio celom narodu: „Ko god takne ovog čoveka ili njegovu ženu, izgubiće život sigurno.“
001	GEN	026	012	Isak je sejao u toj zemlji, i te mu je godine urodilo stostruko. Gospod ga je blagoslovio,
001	GEN	026	013	pa se čovek obogatio. Bogatstvo mu se sve više uvećavalo, dok nije postao veoma bogat.
001	GEN	026	014	Stekao je i stada ovaca i goveda, te mnogo slugu, tako da su mu Filistejci zavideli.
001	GEN	026	015	Zato su Filistejci zatrpali sve bunare što su ih sluge njegovog oca Avrahama iskopale – u vreme njegovog oca Avrahama, napunivši ih zemljom.
001	GEN	026	016	Tada Avimeleh reče Isaku: „Idi od nas, jer si postao mnogo moćniji od nas!“
001	GEN	026	017	Isak je otišao odande i postavio šator u Gerarskoj dolini, gde se i naselio.
001	GEN	026	018	Isak je ponovo iskopao bunare koji su bili iskopani u vreme njegovog oca Avrahama, a što su ih po njegovoj smrti zatrpali Filistejci. Bunarima je dao ista imena koja im je dao njegov otac.
001	GEN	026	019	Kopajući u dolini, Isakove sluge nađu izvor pitke vode.
001	GEN	026	020	Zbog toga su se gerarski pastiri posvađali sa Isakovim pastirima govoreći: „To je naša voda!“Taj izvor su nazvali Esek, zato što su se svađali s njim.
001	GEN	026	021	Onda su iskopali drugi bunar, ali su se posvađali i zbog ovog. Zato su nazvali bunar Sitna.
001	GEN	026	022	Odande se preselio i iskopao još jedan bunar. Oko ovoga se nisu svađali. Zato ga je nazvao Rovot, rekavši: „Gospod nam je dao prostor da se umnožimo na zemlji.“
001	GEN	026	023	Odande je otišao u Vir-Saveju.
001	GEN	026	024	Iste noći mu se Gospod ukazao u snu i rekao mu: „Ja sam Bog tvoga oca Avrahama. Ne boj se, jer ja sam s tobom. Blagosloviću te i umnožiti tvoje potomstvo zbog moga sluge Avrahama.“
001	GEN	026	025	Isak je tamo podigao žrtvenik i prizvao ime Gospodnje. Tamo postavi svoj šator, a njegove sluge iskopaju bunar.
001	GEN	026	026	Tada mu iz Gerara dođe Avimeleh sa svojim savetnikom Ohozatom i Fiholom, zapovednikom vojske.
001	GEN	026	027	Isak im reče: „Zašto ste došli k meni kad me mrzite i kad ste me oterali od sebe?“
001	GEN	026	028	Oni odgovoriše: „Uvideli smo da je Gospod s tobom. Zato smo rekli:’Hajde da se zakunemo jedni drugima, i sklopimo savez između sebe.’
001	GEN	026	029	Ti nama nećeš činiti zla, kao što ni mi tebe nismo dirali. Naprotiv, činili smo ti samo dobro i u miru te ispratili. Na kraju, ti si od Gospoda blagosloveni.“
001	GEN	026	030	[Isak] im je onda priredio gozbu, pa su jeli i pili.
001	GEN	026	031	Kad su ujutro ustali, zakleli su se jedni drugima. Isak ih onda isprati i oni odu u miru.
001	GEN	026	032	Tog dana dođu Isakove sluge i izveste ga o bunaru koji su iskopali. Rekli su mu: „Našli smo vodu!“
001	GEN	026	033	Taj bunar su nazvali Saveja. Zato se taj grad sve do danas zove „Vir-Saveja“.
001	GEN	026	034	Kad je Isavu bilo četrdeset godina, uzeo je za ženu Juditu, ćerku Veira Hetita, i Vasematu, ćerku Elona Hetita.
001	GEN	026	035	One su zagorčavale život Isaku i Reveki.
001	GEN	027	001	Kad je Isak ostareo, vid mu se ugasio, tako da nije mogao da vidi. Pozove on svoga starijeg sina Isava i reče mu: „Sine!“Ovaj mu odgovori: „Evo me!“
001	GEN	027	002	[Isak] mu reče: „Evo, ostareo sam a ne znam kad ću umreti.
001	GEN	027	003	Zato uzmi sad svoj tobolac i luk, pa pođi u pustaru i ulovi neku divljač za mene.
001	GEN	027	004	Onda mi skuvaj ukusno jelo, onako kako volim, pa mi donesi da jedem, da te blagoslovim pre nego što umrem.“
001	GEN	027	005	Ali Reveka je čula šta je Isak rekao svome sinu Isavu. Kad je Isav otišao u pustaru da ulovi divljač svome ocu,
001	GEN	027	006	Reveka reče svome sinu Jakovu: „Evo, upravo sam čula kako tvoj otac govori tvome bratu Isavu:
001	GEN	027	007	’Donesi mi divljač i skuvaj mi ukusno jelo da jedem, pa da te blagoslovim u prisustvu Gospodnjem pre nego što umrem.’
001	GEN	027	008	Zato, sine moj, poslušaj me i učini ono što ti naredim.
001	GEN	027	009	Idi do stada pa mi donesi odande dva lepa jareta, a ja ću od njih pripremiti ukusno jelo za tvoga oca, baš kako on voli.
001	GEN	027	010	Onda to odnesi tvome ocu da jede, da te blagoslovi pre nego što umre.“
001	GEN	027	011	Jakov reče svojoj majci Reveki: „Ali moj brat Isav je kosmat, a ja sam bez dlaka.
001	GEN	027	012	Šta ako me otac dotakne? Onda će me smatrati varalicom, pa ću na sebe navući prokletstvo, a ne blagoslov.“
001	GEN	027	013	Njegova majka mu odgovori na to: „Tvoje prokletstvo neka padne na mene, sine moj. Samo ti mene slušaj i donesi mi jariće.“
001	GEN	027	014	Jakov ode pa ih donese svojoj majci, a ona od njih pripravi ukusno jelo, baš kako je njegov otac voleo.
001	GEN	027	015	Onda Reveka uzme najbolju odeću svoga starijega sina Isava što je imala u kući i u nju obuče svoga mlađeg sina Jakova.
001	GEN	027	016	A jarećom kožom obloži njegove ruke i goli deo vrata.
001	GEN	027	017	Onda je u ruke svoga sina Jakova stavila ukusno jelo i hleb što je pripravila.
001	GEN	027	018	Jakov ode k svome ocu i reče: „Oče!“Ovaj se odazva: „Evo me. Koji si ti, moj sin?“
001	GEN	027	019	„To sam ja, Isav, tvoj prvenac“– odgovori Jakov svome ocu. „Učinio sam kako si mi rekao. A sad ustani, sedi i jedi od mog ulova, da bi mogao da me blagosloviš.“
001	GEN	027	020	Ali Isak upita svoga sina: „Kako to da si tako brzo uspeo, sine moj?“Jakov odgovori: „Gospod, Bog tvoj, mi je u tome pomogao.“
001	GEN	027	021	Isak reče: „Primakni se, sine moj, da te dotaknem, da bih znao jesi li ti moj sin Isav ili nisi.“
001	GEN	027	022	Jakov se primakao svome ocu Isaku, koji ga je, dotakavši, rekao: „Glas je Jakovljev, ali su ruke Isavove.“
001	GEN	027	023	Nije ga prepoznao, jer su mu ruke bile kosmate kao ruke njegovog brata Isava. Zato ga je blagoslovio.
001	GEN	027	024	Ipak, upitao ga je: „Jesi li ti zaista moj sin Isav?“Jakov odgovori: „Jesam.“
001	GEN	027	025	Onda Isak reče: „Prinesi mi da jedem od [tvog] ulova, sine moj, da bih te blagoslovio.“[Jakov] mu je prineo [da jede], pa je Isak jeo. Uz to mu je doneo i vina da pije.
001	GEN	027	026	Zatim mu je njegov otac Isak rekao: „Priđi, sine moj, da te poljubim.“
001	GEN	027	027	Jakov je prišao i Isak ga je poljubio. Isak je pri tom osetio miris odeće svoga sina pa ga je blagoslovio i rekao: „Gle, miris moga sina je kao miris polja što ih je Gospod blagoslovio.
001	GEN	027	028	Neka ti da Bog rosu s neba i rodnu zemlju, obilje žita i mladoga vina.
001	GEN	027	029	Neka ti služe narodi, i neka ti se klanjaju plemena. Budi vladar svojoj braći; sinovi majke tvoje ničice nek padaju pred tobom. Ko tebe proklinje, sam će proklet biti, a ko te blagosilja, blagosloven će biti.“
001	GEN	027	030	Kad je Isak blagoslovio Jakova, i čim je Jakov otišao od svoga oca Isaka, vrati se njegov brat Isav iz lova.
001	GEN	027	031	I on je pripremio ukusno jelo i došao k svome ocu. Rekao mu je: „Oče moj, ustani i jedi od ulova svoga sina, da bi me blagoslovio.“
001	GEN	027	032	„Ko si ti?“– upita ga njegov otac. Isav odgovori: „To sam ja, Isav, tvoj prvenac.“
001	GEN	027	033	Čuvši to, Isak se sav prepao. Onda je rekao: „Ko je onda onaj što je ulovio divljač i doneo mi je? Ja sam to jeo pre nego što si ti došao. Njega sam blagoslovio, te će blagosloven i ostati.“
001	GEN	027	034	Čuvši reči svoga oca, Isav glasno i gorko zarida. Onda reče svome ocu: „Blagoslovi i mene, oče moj!“
001	GEN	027	035	[Isak] odgovori: „Došao je tvoj brat i na prevaru dobio tvoj blagoslov.“
001	GEN	027	036	[Isav] reče [na to]: „Ne zove li se s pravom Jakov? Dvaput me je već prevario: oduzeo mi je prvorodstvo, a sada mi je oduzeo i blagoslov.“Onda je rekao: „Zar za mene nisi sačuvao bar jedan blagoslov?“
001	GEN	027	037	Isak odgovori Isavu: „Eto, njega sam već postavio za gospodara nad tobom, a svu njegovu braću odredio za njegove sluge. Obezbedio sam ga žitom i mladim vinom. Šta sad mogu da učinim za tebe, sine moj?“
001	GEN	027	038	Isav mu reče: „Zar ti imaš samo jedan blagoslov, oče moj? Blagoslovi i mene, oče moj!“Isav je jecao na sav glas.
001	GEN	027	039	Tada mu reče njegov otac Isak: „Daleko od rodne zemlje tvoj dom će biti, i rosa je nebeska neće natapati.
001	GEN	027	040	Od svoga mača ćeš živeti, i svome ćeš bratu služiti. Ali jednom kad se usprotiviš, jaram ćeš njegov sa svog vrata zbaciti.“
001	GEN	027	041	Isav je omrznuo Jakova zbog blagoslova kojim ga je njegov otac blagoslovio. Govorio je u sebi: „Bliže se dani žalosti za mojim ocem; onda ću ubiti svoga brata Jakova.“
001	GEN	027	042	Kad su Reveki javili šta je rekao njen stariji sin Isav, pozvala je svog mlađeg sina Jakova i rekla mu: „Pazi! Tvoj brat Isav pomišlja na osvetu. Hoće da te ubije!
001	GEN	027	043	A sad, sine moj, poslušaj moje reči. Ustani i beži k mome bratu, Lavanu, u Haran.
001	GEN	027	044	Ostani kod njega nekoliko dana dok se ne stiša gnev tvoga brata.
001	GEN	027	045	A čim se stiša gnev tvoga brata i on zaboravi šta si mu učinio, poslaću po tebe i dovešću te odande. Zašto da vas obojicu izgubim u jedan dan?“
001	GEN	027	046	Reveka se zatim obrati Isaku: „Život mi se smučio zbog ovih Hetitkinja! Ako se i Jakov oženi jednom od žena ove zemlje, Hetitkinjom, šta će mi onda život!“
001	GEN	028	001	Isak pozva svoga sina Jakova i blagoslovi ga. Onda mu zapovedi: „Ne uzimaj sebi za ženu neku od hananskih devojaka.
001	GEN	028	002	Spremi se i pođi u Padan-Aram, u dom Vatuila, oca tvoje majke, i tamo uzmi sebi za ženu jednu od ćerki Lavana, brata tvoje majke.
001	GEN	028	003	A Bog Svemoćni neka te blagoslovi i učini te rodnim i brojnim, tako da postaneš skup naroda.
001	GEN	028	004	Neka ti podari Avrahamov blagoslov, pa neka tvoje potomstvo zauzme zemlju u kojoj boraviš kao došljak, zemlju koju je Bog dao Avrahamu!“
001	GEN	028	005	Isak otpremi Jakova, te ovaj ode u Padan-Aram, k Lavanu, sinu Aramejca Vatuila, bratu Reveke, majke Jakova i Isava.
001	GEN	028	006	Isav je video kad je Isak blagoslovio Jakova i poslao ga u Padan-Aram da tamo nađe sebi ženu, te da mu je zapovedio dok ga je blagosiljao: „Ne uzimaj sebi za ženu neku od hananskih devojaka!“,
001	GEN	028	007	i da je Jakov poslušao svoga oca i svoju majku te otišao u Padan-Aram.
001	GEN	028	008	Tada je Isav uvideo da su hananske devojke mrske njegovom ocu Isaku,
001	GEN	028	009	pa je otišao k Ismailu, te se, pored žena koje je već imao, oženio Mahalatom, ćerkom Avrahamovog sina Ismaila, a Navajotovom sestrom.
001	GEN	028	010	A Jakov ode iz Vir-Saveje i zaputi se u Haran.
001	GEN	028	011	Kad je došao do nekog mesta, zaustavio se da prenoći, jer je sunce bilo zašlo. Uzeo je jedan kamen s onog mesta, stavio ga pod glavu, pa legao.
001	GEN	028	012	Usnio je san: lestve stoje na zemlji, a vrh im dopire do neba, i anđeli Božiji penju se i silaze po njima.
001	GEN	028	013	Na njima je, gore, stajao Gospod. On reče: „Ja sam Gospod, Bog tvoga pretka Avrahama i Bog Isakov. Zemlju na kojoj ležiš daću tebi i tvome potomstvu.
001	GEN	028	014	Tvojih će potomaka biti kao praha zemaljskog; raširićeš se na zapad, istok, sever i jug. Preko tebe i tvoga potomstva će biti blagoslovena sva plemena na zemlji.
001	GEN	028	015	Evo, ja sam s tobom: čuvaću te gde god pođeš i dovešću te natrag u ovu zemlju. Neću te ostaviti, nego ću izvršiti što sam ti rekao.“
001	GEN	028	016	Jakov se tu probudi od sna i reče: „Zaista je Gospod na ovom mestu, a ja to nisam znao!“
001	GEN	028	017	Sav prestrašen rekao je: „Kako je strašno ovo mesto! Nije to ništa drugo nego li Dom Božiji, a ovo su vrata nebeska.“
001	GEN	028	018	Jakov ustane ujutro, uzme onaj kamen što ga je stavio pod glavu, uspravi ga kao stub i na njega izlije ulje.
001	GEN	028	019	To mesto je nazvao „Vetilj“. Taj grad se ranije zvao Luz.
001	GEN	028	020	Jakov se tu zavetovao, rekavši: „Ako Bog bude sa mnom i sačuva me na ovom putu kojim idem, da mi hleba za jelo i odeće da se oblačim,
001	GEN	028	021	i u miru se vratim u dom svoga oca i Gospod se kao Bog moj pokaže,
001	GEN	028	022	onda će ovaj kamen što sam ga postavio kao stub, biti Dom Božiji. A od svega što mi budeš dao, tebi ću davati jednu desetinu.“
001	GEN	029	001	Jakov nastavi putovanje i dođe u zemlju naroda istoka.
001	GEN	029	002	Odjednom spazi bunar u polju. Oko njega su plandovala tri stada ovaca, jer su ih pojili s tog bunara. Na bunaru je bio navaljen veliki kamen.
001	GEN	029	003	Kada bi se stada okupila, pastiri bi odvaljali kamen s otvora i napojili ovce. Potom bi vratili kamen na svoje mesto, na otvor bunara.
001	GEN	029	004	Jakov ih upita: „Odakle ste, braćo moja?“„Iz Harana smo“– odgovoriše oni.
001	GEN	029	005	„Poznajete li Nahorovog sina Lavana?“– ponovo ih upita [Jakov]. Oni odgovore: „Poznajemo.“
001	GEN	029	006	„Je li dobro?“– nastavi Jakov. „Dobro je – odgovore pastiri. Evo, njegova ćerka, Rahilja, upravo dolazi sa stadom.“
001	GEN	029	007	[Jakov] reče: „Dan je još u punom jeku. Nije vreme da se okupe stada. Napojite ovce i izvedite ih na pašu.“
001	GEN	029	008	Oni odgovoriše: „Ne možemo dok se ne okupe ostala stada i dok pastiri ne odvaljaju kamen s otvora bunara. Onda ćemo napojiti stada.“
001	GEN	029	009	Dok je on još razgovarao sa njima, dođe Rahilja sa ovcama svoga oca; bila je, naime, pastirica.
001	GEN	029	010	Kad je Jakov video Rahilju, ćerku Lavana, brata njegove majke i njegove ovce, pristupio je bunaru i odvaljao kamen s njega, te je napojio ovce svoga ujaka Lavana.
001	GEN	029	011	Onda je poljubio Rahilju i glasno zaplakao.
001	GEN	029	012	Zatim je rekao Rahilji da je on sinovac njenog oca Lavana a sin Revekin. Na to ona otrči i obavesti svoga oca.
001	GEN	029	013	Kad je Lavan čuo vest o Jakovu, sinu svoje sestre, potrčao mu je u susret, pa ga je zagrlio i poljubio. Zatim ga je doveo u svoju kuću. Jakov je potom ispričao Lavanu o svemu što mu se dogodilo.
001	GEN	029	014	Na to je Lavan rekao: „Ti si stvarno moja kost i moje telo!“Pošto je [Jakov] proveo s njim celi mesec,
001	GEN	029	015	Lavan reče Jakovu: „Zar da besplatno radiš za mene, samo zato što si mi rod? Kaži mi kakvu platu tražiš.“
001	GEN	029	016	A Lavan je imao dve ćerke. Starija se zvala Lija a mlađa Rahilja.
001	GEN	029	017	Lija nije imala lepe oči, ali je Rahilja bila stasita i naočita.
001	GEN	029	018	Pošto je voleo Rahilju, Jakov reče: „Radiću za tebe sedam godina za tvoju mlađu ćerku Rahilju.“
001	GEN	029	019	Lavan odgovori Jakovu: „Bolje da je dam tebi nego nekom drugom čoveku. Ostani sa mnom.“
001	GEN	029	020	Jakov je radio za Rahilju sedam godina. Pošto ju je voleo, činilo mu se da su godine prošle kao nekoliko dana.
001	GEN	029	021	Nakon toga Jakov reče Lavanu: „Moje se vreme navršilo. Zato mi daj moju ženu, jer hoću da budem s njom.“
001	GEN	029	022	Tada Lavan okupi sve stanovnike tog mesta i priredi gozbu.
001	GEN	029	023	Ali uveče uzme on svoju ćerku Liju i uvede je k Jakovu, te ovaj legne s njom.
001	GEN	029	024	Lavan je svoju sluškinju Zelfu dao svojoj ćerki za sluškinju.
001	GEN	029	025	Kad je svanulo, kad ono Lija! Jakov reče Lavanu: „Šta si mi to učinio? Zar nisam kod tebe radio za Rahilju? Zašto si me prevario?“
001	GEN	029	026	Lavan odgovori: „Kod nas nije običaj da se mlađa ćerka uda pre starije.
001	GEN	029	027	Završi sa starijom ovu svadbenu sedmicu, pa ćemo ti dati i mlađu za narednih sedam godina u mojoj službi.“
001	GEN	029	028	Jakov je pristao. Kad je završio svadbenu sedmicu s Lijom, [Lavan] mu dade svoju ćerku Rahilju za ženu.
001	GEN	029	029	Svoju sluškinju, Valu, je dao svojoj ćerki Rahilji za sluškinju.
001	GEN	029	030	[Jakov] je onda legao i s Rahiljom i voleo ju je više nego Liju. I tako je radio za Lavana narednih sedam godina.
001	GEN	029	031	Gospod je video da je Lija nevoljena, pa ju je učinio plodnom; Rahilja je, pak, bila nerotkinja.
001	GEN	029	032	Lija je zatrudnela i rodila sina. Dala mu je ime „Ruvim“, jer je rekla: „Gospod je video moju nevolju; sada će me moj muž voleti.“
001	GEN	029	033	Ponovo je zatrudnela i rodila sina. Tada je rekla: „Gospod je čuo da sam nevoljena, pa mi je dao i ovog sina.“Zato mu je dala ime „Simeun“.
001	GEN	029	034	Lija je zatrudnela i treći put i rodila sina. Rekla je tada: „Sad će mi se moj muž prikloniti, jer sam mu rodila tri sina.“Zato mu je dala ime „Levi“.
001	GEN	029	035	Ponovo je zatrudnela i rodila sina. Tom prilikom je rekla: „Sada ću slaviti Gospoda.“Zato ga je nazvala „Juda“. Potom je prestala da rađa.
001	GEN	030	001	Kada je Rahilja videla da ne može da rađa Jakovu decu, postala je zavidna na svoju sestru. Rekla je Jakovu: „Daj mi decu! Ako nećeš, ja ću umreti!“
001	GEN	030	002	Jakov se naljutio na Rahilju i rekao joj: „Zar ja mogu zameniti Boga koji ti nije dao dece?“
001	GEN	030	003	Ona mu reče: „Evo, tu je moja sluškinja Vala. Lezi s njom, pa neka rodi na mojim kolenima, da tako i ja steknem potomstvo preko nje.“
001	GEN	030	004	[Rahilja] mu je dala svoju sluškinju Valu, pa je Jakov legao s njom.
001	GEN	030	005	Vala zatrudni i rodi Jakovu sina.
001	GEN	030	006	Tada je Rahilja rekla: „Bog je presudio u moju korist. Uslišio je moj glas i dao mi sina.“Zato mu je dala ime „Dan“.
001	GEN	030	007	Rahiljina sluškinja, Vala, je ponovo zatrudnela i rodila Jakovu drugog sina.
001	GEN	030	008	Tada je rekla: „Silno sam se borila te sam nadvladala u borbi sa sestrom.“Zato ga je nazvala „Neftalim“.
001	GEN	030	009	Kad je Lija videla da je prestala da rađa, uzela je svoju sluškinju Zelfu i dala je Jakovu za ženu.
001	GEN	030	010	Tako je i Zelfa, Lijina sluškinja, rodila Jakovu sina.
001	GEN	030	011	Tada je Lija rekla: „Došla nam je sreća!“Zato mu je dala ime „Gad“.
001	GEN	030	012	Lijina sluškinja Zelfa je ponovo zatrudnela i rodila Jakovu drugog sina.
001	GEN	030	013	Lija je tada rekla: „Blago meni! Žene će me zvati blaženom.“Zato mu je dala ime „Asir“.
001	GEN	030	014	Jednom, u vreme pšenične žetve, Ruvim je išao poljem i našao mandragore. Doneo ih je svojoj majci, Liji. Rahilja reče Liji: „Daj mi, molim te, malo od mandragora tvoga sina!“
001	GEN	030	015	A Lija joj odgovori: „Zar ti nije dosta što si mi uzela muža, nego hoćeš da uzmeš i mandragore moga sina?“Rahilja odgovori: „U redu. Neka Jakov legne s tobom ove noći u zamenu za mandragore tvoga sina.“
001	GEN	030	016	Kad se Jakov vratio uveče iz polja, izađe mu Lija u susret i reče: „Spavaćeš sa mnom ove noći, jer sam te dobila u zamenu za mandragore moga sina.“Tako je te noći Jakov spavao sa Lijom.
001	GEN	030	017	Bog je uslišio Liju, te je zatrudnela i rodila Jakovu petog sina.
001	GEN	030	018	Tada Lija reče: „Bog me je nagradio zato što sam ustupila svoju sluškinju svome mužu.“Zato mu je dala ime „Isahar“.
001	GEN	030	019	Lija je ponovo zatrudnela i rodila Jakovu šestog sina.
001	GEN	030	020	Tada je rekla: „Bog me je darovao dragocenim darom; sada će me moj muž ceniti jer rodila sam mu šest sinova.“Tome je dala ime „Zavulon“.
001	GEN	030	021	Potom je rodila i ćerku i dala joj ime „Dina“.
001	GEN	030	022	Tada se Bog setio Rahilje: Bog ju je uslišio i učinio da može da rađa.
001	GEN	030	023	Zatrudnela je i rodila sina. Tom prilikom je rekla: „Bog je uklonio moju sramotu.“
001	GEN	030	024	Dala mu je ime „Josif“, dodavši: „Neka mi Gospod doda još jednog sina.“
001	GEN	030	025	Nakon što je Rahilja rodila Josifa, Jakov reče Lavanu: „Pusti me da odem u svoje mesto u svojoj zemlji
001	GEN	030	026	Daj mi moje žene za koje sam radio kod tebe i moju decu, da mogu da odem. Ti dobro znaš kako sam radio za tebe.“
001	GEN	030	027	A Lavan mu reče: „Ako imaš i malo naklonosti za mene, ne idi! Po znamenjima sam shvatio da me je Gospod blagosiljao zbog tebe.
001	GEN	030	028	Daću ti platu koju sam odrediš.“
001	GEN	030	029	[Jakov] mu odgovori: „Ti dobro znaš kako sam ti služio i koliko je stoka uznapredovala pod mojom brigom.
001	GEN	030	030	Ono malo stoke što si imao pre mene se veoma uvećalo, i Gospod te je blagoslovio kud god sam pošao. Nije li sad vreme da se postaram i za svoju kuću?“
001	GEN	030	031	[Lavan] mu reče: „Koliko da ti platim?“Jakov mu odgovori: „Nemoj da mi platiš ništa. Tvoja stada ću goniti na pašu i čuvati ih samo ako mi učiniš ovo:
001	GEN	030	032	Danas ću proći kroz sva tvoja stada i izdvojiti svaku ovcu crne boje i svaku šarenu i prugastu kozu. To će biti moja plata.
001	GEN	030	033	Kad ubuduće budeš svojim očima proveravao moju platu, moje poštenje će svedočiti za mene: ako se u mome stadu nađe ijedna koza koja nije šarena i prugasta, ili jagnje koje nije crno, neka se smatra kao ukradeno.“
001	GEN	030	034	„Neka bude kako si rekao“– odgovori Lavan.
001	GEN	030	035	Ali tog istog dana Lavan izdvoji sve prugaste i šarene jarce, i sve prugaste i šarene koze – svaku koja je na sebi imala belo, kao i svu jagnjad crne boje, pa ih preda svojim sinovima.
001	GEN	030	036	Zatim se sa stadom udaljio na tri dana hoda od Jakova. Jakov je, pak, ostao da čuva ostatak njegovog stada.
001	GEN	030	037	Jakov je tada uzeo mlade prutove od topole, badema i platana; na njima je izrezao pruge tako što je ogulio koru i otkrio belinu.
001	GEN	030	038	Prutove koje je ogulio postavio je u korita ispred stoke koja je dolazila da pije vodu iz pojila. Stoka je dolazila da pije i tu bi se parila.
001	GEN	030	039	A pošto su se jarci i koze parili pred prućem, koze bi ojarile prugaste, riđaste i šarene jariće.
001	GEN	030	040	Jakov je još izdvojio jagnjad na stranu, dok je ostatak ovaca okrenuo prema prugastim i sasvim crnim ovcama u Lavanovom stadu. Tako je sticao sebi stada koja nije mešao s Lavanovim stadima.
001	GEN	030	041	Kad god bi se parila naprednija stoka, Jakov bi stavljao ono pruće u pojila, baš pred oči stoke kako bi se parila pred prućem.
001	GEN	030	042	Međutim, pred kržljavu stoku nije stavljao pruće. Tako je kržljavu dobijao Lavan a dobro razvijenu Jakov.
001	GEN	030	043	Čovek se tako veoma obogatio, stekao je mnogo stoke, slugu i sluškinja, kamila i magaraca.
001	GEN	031	001	Čuo je [Jakov] da Lavanovi sinovi govore: „Jakov je prisvojio sve što pripada našem ocu. Sve ovo bogatstvo je stekao od imovine našeg oca.“
001	GEN	031	002	Jakov je primetio i po Lavanovom licu da se ovaj prema njemu ne drži kao ranije.
001	GEN	031	003	Tada Gospod reče Jakovu: „Vrati se u zemlju svojih otaca, u svoj rodni kraj, i ja ću biti s tobom.“
001	GEN	031	004	Jakov je tada pozvao Rahilju i Liju u polje gde je bilo njegovo stado,
001	GEN	031	005	i rekao im: „Vidim po licu vašeg oca da se ne drži prema meni kao ranije. Ali sa mnom je bio Bog moga oca.
001	GEN	031	006	Vi i same znate da sam za vašeg oca radio svom svojom snagom.
001	GEN	031	007	Međutim, vaš otac me je varao i deset puta mi menjao platu. Ipak, Bog mu nije dopustio da mi nanese štetu.
001	GEN	031	008	Ako bi on rekao:’Svako šareno grlo će ti biti plata’, onda bi celo stado mladilo šarenu mladunčad. A ako bi rekao:’Svako prugasto grlo će ti biti plata’, onda bi stado mladilo prugastu mladunčad.
001	GEN	031	009	Tako je Bog uzimao stoku od vašeg oca i davao je meni.
001	GEN	031	010	Jednom, kad se stado parilo, u snu sam video da su jarci koji su se parili s kozama bili prugasti, mestimično beli i šareni.
001	GEN	031	011	Tada me je Anđeo Božiji pozvao u snu:’Jakove!’ Ja se odazvah:’Evo me!’
001	GEN	031	012	Anđeo mi reče:’Podigni svoj pogled i uoči da su svi jarci koji se pare s kozama, prugasti, mestimično beli i šareni. Video sam, naime, sve što ti je Lavan učinio.
001	GEN	031	013	Ja sam Bog koji ti se objavio u Vetilju, gde si pomazao stub i gde si učinio zavet sa mnom. Zato se sad spremi i napusti ovu zemlju, pa se vrati u svoju rodnu zemlju.’“
001	GEN	031	014	Rahilja i Lija mu odgovore na to: „Zar mi još imamo ikakav deo nasledstva u domu našeg oca?
001	GEN	031	015	Nije li na nas gledao kao na tuđinke? Nas je prodao, a novac koji je za nas dobio je potrošio!
001	GEN	031	016	Sve to bogatstvo što ga je Bog uzeo od našeg oca pripada nama i našoj deci. Zato učini sve što ti je Bog rekao.“
001	GEN	031	017	Tada se Jakov spremi, te posadi svoju decu i svoje žene na kamile.
001	GEN	031	018	Zatim potera svu svoju stoku pred sobom, svu svoju imovinu koju je stekao, stoku koju je sabrao u Padan-Aramu, pa se zaputi k svome ocu, Isaku, u hanansku zemlju.
001	GEN	031	019	Kad je Lavan otišao da striže svoje ovce, Rahilja je ukrala kućne idole koji su pripadali njenom ocu.
001	GEN	031	020	Jakov je, pak, zavarao Lavana Aramejca time što nije dao da ovaj nasluti da će on pobeći.
001	GEN	031	021	Tako je Jakov pobegao sa svim što je bilo njegovo. Prešao je reku [Eufrat] i zaputio se prema galadskom gorju.
001	GEN	031	022	Trećeg dana su javili Lavanu da je Jakov pobegao.
001	GEN	031	023	Ovaj je tada poveo svoje rođake i krenuo u poteru za Jakovom sedam dana hoda. Stigao ga je kod brda Galad.
001	GEN	031	024	Ali Bog je došao k Aramejcu Lavanu noću, u snu i rekao mu: „Pazi da ne preduzimaš ništa protiv Jakova, ni dobro ni zlo.“
001	GEN	031	025	Lavan je, dakle, stigao Jakova. Jakov je postavio svoj šator na jednom brdu, a Lavan je sa svojim rođacima postavio svoj šator na brdu Galad.
001	GEN	031	026	Lavan reče Jakovu: „Šta si to uradio? Obmanuo si me i pobegao sa mojim ćerkama kao da su ratne zarobljenice.
001	GEN	031	027	Zašto si tajno pobegao i obmanuo me? Da si mi rekao da ideš ja bih te ispratio s veseljem i pesmom, uz bubnjeve i lire.
001	GEN	031	028	A nisi mi dao ni da izljubim svoju unučad i svoje ćerke. Zaista si ludo postupio.
001	GEN	031	029	U mojoj je moći da vam naudim. Ali Bog tvoga oca mi je prošle noći rekao:’Pazi da ne preduzimaš ništa protiv Jakova, ni dobro, ni zlo.’
001	GEN	031	030	U redu, sad, otišao si jer si čeznuo za očinskim domom, ali zašto si ukrao moje bogove?“
001	GEN	031	031	Jakov odgovori Lavanu: „Bio sam se uplašio, jer sam mislio da ćeš oteti svoje ćerke od mene.
001	GEN	031	032	A ako kod koga nađeš svoje bogove, taj neće ostati na životu. Pokaži ovde pred našim rođacima šta ja to imam kod sebe što je tvoje, pa nosi!“Jakov, naime, nije znao da je Rahilja ukrala idole.
001	GEN	031	033	Lavan je ušao u Jakovljev šator, pa u šator Lije, te u šator dveju sluškinja, ali tamo ništa nije našao. Onda je izašao iz Lijinog šatora i ušao u Rahiljin.
001	GEN	031	034	Rahilja je, pak, uzela idole i stavila ih u sedlo svoje kamile i sela na njih. Lavan je pretražio celi šator, ali idole nije našao.
001	GEN	031	035	A Rahilja je rekla svome ocu: „Neka se ne ljuti moj gospodar što ne mogu da ustanem pred njim; snašlo me je, naime, ono što običava u žena.“Tako je Lavan tražio, ali nije mogao da nađe idole.
001	GEN	031	036	Tada je Jakov planuo i stao da se prepire s Lavanom: „Koje je to moje zlodelo i koja je moja krivica, te me tako proganjaš?
001	GEN	031	037	Evo, ispremetao si celo moje pokućstvo, pa kakav si predmet iz svoga doma pronašao? Stavi ga ovde, pred moju i tvoju rodbinu, pa nek oni presude između nas dvojice.
001	GEN	031	038	Za ovih dvadeset godina koliko sam bio s tobom, tvoje ovce i koze se nisu jalovile, niti sam jeo od ovnova iz tvoga stada.
001	GEN	031	039	Ono što bi divlja zver rastrgla, tebi nisam donosio, nego bih gubitak sam nadoknadio. To si zahtevao od mene bez obzira da li je grlo bilo ukradeno danju ili noću.
001	GEN	031	040	Danju me je satirala žega, a noću hladnoća. San se nije spuštao na moje oči.
001	GEN	031	041	Od ovih dvadeset godina koje sam proveo u tvojoj kući, četrnaest godina sam ti služio za tvoje dve ćerke, a šest godina za tvoje stado, iako si mi menjao platu deset puta.
001	GEN	031	042	Da sa mnom nije bio Bog moga oca, Bog Avrahamov i Strah Isakov, ti bi me otpustio praznih ruku. Ali Bog je video moju muku i trud mojih ruku, te je sinoć presudio.“
001	GEN	031	043	Lavan odgovori Jakovu: „Ćerke su moje ćerke, deca su moja deca, stado je moje stado i sve što vidiš je moje. A ipak, šta danas mogu da učinim ovim svojim ćerkama ili deci koju su rodile?
001	GEN	031	044	Stoga, hajde da ja i ti sklopimo savez, pa da to bude svedok između mene i tebe.“
001	GEN	031	045	Jakov je tada uzeo jedan kamen i uspravio ga kao stub.
001	GEN	031	046	Onda je rekao svojim rođacima: „Sakupite kamenje.“Oni su uzeli kamenje i načinili od njega gomilu. Zatim su zajedno jeli kod te gomile.
001	GEN	031	047	Lavan ju je nazvao Jegar-Sahaduta, a Jakov je nazvao Galed.
001	GEN	031	048	Onda Lavan reče: „Neka ova gomila danas bude svedok između tebe i mene.“Zato je nazvana Galed,
001	GEN	031	049	ali i Mispa, jer je Lavan rekao: „Neka Gospod motri na mene i na tebe kad ne budemo videli jedan drugoga.
001	GEN	031	050	Ako budeš zlostavljao moje ćerke, ili ako pored mojih ćerki uzmeš sebi druge žene, pa da i niko ne bude bio s nama, pazi: Gospod je svedok između mene i tebe.“
001	GEN	031	051	Lavan još reče Jakovu: „Evo, ovde je gomila a ovde je stub koji sam uspravio da bude međa između mene i tebe.
001	GEN	031	052	Svedok je ova gomila, a svedok je i ovaj stub, da ja neću prelaziti ovu gomilu da ti naudim, niti da ćeš ti prelaziti ovaj stub i ovu gomilu da meni naudiš.
001	GEN	031	053	Neka Bog Avrahamov i bog Nahorov, i bog njihovog oca, sude među nama.“Jakov se tada zakleo Strahom svoga oca Isaka.
001	GEN	031	054	Zatim je Jakov prineo žrtvu na brdu i pozvao svoju rodbinu na obed. Nakon obeda su prenoćili na brdu.
001	GEN	031	055	U rano jutro Lavan ustane, izljubi svoje unuke i ćerke i blagoslovi ih. Zatim krene i vrati se u svoje mesto.
001	GEN	032	001	Jakov je išao svojim putem, kad mu u susret izađu Božiji anđeli.
001	GEN	032	002	Ugledavši ih, Jakov reče: „Ovo je Božiji tabor!“Zato je to mesto nazvao Mahanajim.
001	GEN	032	003	Jakov je pred sobom poslao glasnike svome bratu Isavu u zemlju Sir, u edomsku pustaru.
001	GEN	032	004	Zapovedio im je: „Ovako recite mome gospodaru Isavu:’Ovako kaže tvoj sluga Jakov: Živeo sam u tuđini kod Lavana i tamo sam se zadržao sve do sad.
001	GEN	032	005	Stekao sam volove, magarce, ovce, sluge i sluškinje. Šaljem ovu poruku mome gospodaru, ne bih li stekao tvoju naklonost.’“
001	GEN	032	006	Glasnici su se vratili k Jakovu i rekli mu: „Bili smo kod tvoga brata Isava, i evo, on ti dolazi u susret sa četiri stotine svojih ljudi.“
001	GEN	032	007	Jakov se na to prepadne i uznemiri. Zato je podelio na dva tabora ljude sa njim, a takođe i ovce, stoku i kamile,
001	GEN	032	008	misleći: „Ako Isav naiđe na jedan tabor i napadne ga, preostali tabor bi još mogao uteći.“
001	GEN	032	009	Jakov se tada pomolio: „O, Bože moga oca, Avrahama! O, Bože moga oca, Isaka! O, Gospode, koji si mi rekao:’Vrati se u svoju zemlju, u svoje rodno mesto, i ja ću se pokazati dobrostivim prema tebi.’
001	GEN	032	010	Nedostojan sam sve tvoje milosti i sve tvoje vernosti što si iskazao svome sluzi. Jer, nekada sam samo sa štapom prešao preko ovog Jordana, a sad imam dva tabora.
001	GEN	032	011	Izbavi me, molim te, iz ruku moga brata, iz ruku Isavovih, jer se bojim da bi mogao da dođe i ubije i mene i majke s decom.
001	GEN	032	012	A ti si rekao:’Svakako ću se pokazati dobrim prema tebi i učiniti da tvoga potomstva bude kao peska u moru, koji se od mnoštva ne da prebrojiti.’“
001	GEN	032	013	Tu noć je proveo tamo. Onda je od stoke što je imao sa sobom pripremio dar za svoga brata Isava:
001	GEN	032	014	dve stotine koza i dvadeset jaraca, dve stotine ovaca i dvadeset ovnova,
001	GEN	032	015	trideset kamila dojilica sa njihovim mladuncima, četrdeset krava i deset bikova, dvadeset magarica i deset magaraca.
001	GEN	032	016	Njih je predao svojim slugama, svako stado posebno, i rekao im: „Vi krenite preda mnom, ali držite rastojanje među stadima.“
001	GEN	032	017	Zatim je naredio prvome: „Kad sretneš moga brata Isava, i on te upita:’Čiji si ti? Kuda ideš? Čija su ova stada pred tobom?’,
001	GEN	032	018	ti reci:’Ona pripadaju tvome sluzi Jakovu; ovo je dar koji šalje svome gospodaru Isavu. On, evo, dolazi za nama.’“
001	GEN	032	019	Takav je nalog izdao i drugom i trećem, kao i svim ostalima koji su išli za stadima, rekavši: „To ćete reći Isavu kad ga sretnete.
001	GEN	032	020	Takođe recite:’Evo, tvoj sluga Jakov takođe ide za nama.’“Mislio je, naime: „Umilostiviću prvo Isava darom koji ide preda mnom, a onda ću se suočiti s njim. Možda će mi tada oprostiti.“
001	GEN	032	021	Tako je dar otišao pred njim, dok je on sam prenoćio u taboru.
001	GEN	032	022	Te noći Jakov ustane, uzme svoje dve žene i svoje dve sluškinje i svoje jedanaestoro dece, pa pređe Javok preko gaza.
001	GEN	032	023	Nakon što ih je prebacio preko gaza, prebacio je i svu svoju imovinu.
001	GEN	032	024	Jakov je ostao sam, i tada se neki čovek rvao s njim sve do u osvit zore.
001	GEN	032	025	Kad je video da ne može da savlada Jakova, uganuo mu je zglob pri kuku, tako da se Jakovu iščašio kuk dok se rvao s njim.
001	GEN	032	026	Tada čovek reče: „Pusti me, jer sviće zora!“„Neću te pustiti dok me ne blagosloviš!“– odvrati [Jakov].
001	GEN	032	027	Čovek ga upita: „Kako ti je ime?“„Jakov“– odgovori.
001	GEN	032	028	Onda čovek reče: „Više se nećeš zvati Jakov, nego’Izrailj’, jer si se borio i sa Bogom i sa ljudima, ali si nadvladao.“
001	GEN	032	029	Zatim je Jakov zapitao: „Reci mi, molim te, svoje ime.“„Zašto me pitaš za moje ime?“– odgovorio je. Tu ga je zatim blagoslovio.
001	GEN	032	030	Jakov je to mesto nazvao „Fanuil“, jer je rekao: „Video sam Boga licem u lice, ali sam ostao živ.“
001	GEN	032	031	Sunce je granulo dok je Jakov prolazio Fanuil. Hramao je zbog svoga kuka.
001	GEN	032	032	Zato Izrailjci sve do danas ne jedu tetivu nad kukom iznad bedrenog zgloba, zato što je Jakovljev bedreni zglob bio iščašen u tetivi.
001	GEN	033	001	Jakov je podigao pogled i ugledao Isava kako dolazi i četiri stotine ljudi sa njim. Tada je podelio decu između Lije, Rahilje i dve sluškinje.
001	GEN	033	002	Sluškinje i njihovu decu je postavio na čelo, Liju i njenu decu iza njih, a Rahilju i Josifa na začelje.
001	GEN	033	003	A on sam je pošao napred i poklonio se sedam puta do zemlje dok se nije približio svome bratu.
001	GEN	033	004	Ali Isav mu potrči u susret, zagrli ga, padne mu oko vrata i zaplače.
001	GEN	033	005	[Isav] je onda podigao pogled i ugledao žene i decu. „Ko su ti ovi?“– upitao je. „Deca koju je Bog milostivo podario tvome sluzi“– odgovori Jakov.
001	GEN	033	006	Tada su pristupile sluškinje sa svojom decom i duboko se poklonile.
001	GEN	033	007	Zatim je pristupila i Lija sa svojom decom, te su se duboko poklonili. Na kraju su pristupili Josif i Rahilja, pa su se i oni duboko poklonili.
001	GEN	033	008	[Isav] je upitao: „Šta si naumio sa ovom povorkom koju sam sreo?“[Jakov] odgovori: „Da steknem naklonost svoga gospodara.“
001	GEN	033	009	Isav reče: „Ja imam dovoljno, brate moj. Zadrži svoje za sebe.“
001	GEN	033	010	„Nemoj, molim te – reče mu na to Jakov. Ako sam stekao tvoju naklonost, primi ovaj dar od mene. Jer, kad sam video tvoje lice, to je kao da sam video lice Božije, tako si me blagonaklono primio.
001	GEN	033	011	Stoga primi, molim te, dar koji sam ti doneo, jer Bog mi je bio naklonjen, pa imam svega.“[Jakov] ga je toliko saletao da je [Isav] prihvatio.
001	GEN	033	012	„Krenimo na put – reče Isav – i ja ću putovati s tobom.“
001	GEN	033	013	[Jakov] odgovori: „Moj gospodar zna da su deca nejaka, a i da moram da se brinem o ovcama i kravama koje doje. Budem li ih prebrzo terao samo jedan dan, sve stado će uginuti.
001	GEN	033	014	Zato neka moj gospodar krene ispred svoga sluge, a ja ću ići polako, uz korak sa stokom i uz korak sa decom, dok ne dođem k svome gospodaru u Sir.“
001	GEN	033	015	Isav reče: „Daj makar da ti ostavim nekoliko svojih ljudi.“[Jakov] odgovori: „Čemu? Neka steknem ja samo tvoju naklonost.“
001	GEN	033	016	Tako je Isav tog dana otišao svojim putem u Sir.
001	GEN	033	017	Jakov, međutim, ode u Sokot, gde je sagradio sebi kuću, i štale za stada. Zato je to mesto nazvano Sokot.
001	GEN	033	018	Došavši iz Padan-Arama, Jakov je mirno prispeo u grad Sihem koji se nalazi u Hananu. Utaborio se pred gradom.
001	GEN	033	019	Od sinova Emora, oca Sihemova, je za stotinu kesita kupio komad zemlje, gde je postavio svoj šator.
001	GEN	033	020	Tu je podigao žrtvenik i nazvao ga „Bog je Bog Izrailjev“.
001	GEN	034	001	Jednom je Dina, koju je Lija rodila Jakovu, izašla da poseti žene te zemlje.
001	GEN	034	002	Ali kad ju je video Evejac Sihem, sin Emora, kneza te oblasti, on je zgrabi, legne s njom i obeščasti je.
001	GEN	034	003	No, bio je toliko privučen Dinom, Jakovljevom ćerkom, da se zaljubio u nju. Zato je nastojao da pridobije devojčino srce.
001	GEN	034	004	Sihem je svom ocu Emoru rekao: „Uzmi mi ovu devojku za ženu.“
001	GEN	034	005	Jakov je čuo da je njegova ćerka Dina bila obeščašćena dok su njegovi sinovi bili u polju sa stadom. Ipak, ništa nije preduzimao dok se oni ne vrate.
001	GEN	034	006	U međuvremenu, Emor, Sihemov otac, dođe k Jakovu da porazgovara s njim.
001	GEN	034	007	Uto se vrate Jakovljevi sinovi iz polja. Kad su čuli šta se dogodilo ljudi su bili žalosni i veoma ljuti, jer je Sihem počinio sramotu protiv Izrailja legavši s Jakovljevom ćerkom. Tako se šta nije činilo.
001	GEN	034	008	Emor im tada reče: „Moj se sin svom dušom zaljubio u vašu ćerku. Dajte mu je, molim vas, za ženu.
001	GEN	034	009	Hajde da se orodimo: vi nama dajte svoje ćerke, a uzimajte sebi naše ćerke.
001	GEN	034	010	Nastanite se među nama; zemlja je otvorena za vas. Živite, trgujte i stičite dobra u njoj.“
001	GEN	034	011	Potom se Sihem obrati njenom ocu i njenoj braći: „Daću sve što zatražite, samo da zadobijem vašu naklonost.
001	GEN	034	012	Odredite miraz za nju i svadbeni dar. Daću koliko god zatražite, samo mi dajte devojku za ženu.“
001	GEN	034	013	Pošto je njihova sestra Dina bila obeščašćena, Jakovljevi sinovi odgovore Sihemu i njegovom ocu, Emoru, s prevarom na umu:
001	GEN	034	014	„Takvu stvar ne možemo učiniti. Za nas bi, naime, bila sramota dati našu sestru neobrezanome.
001	GEN	034	015	Pristaćemo na to samo ako postanete kao mi, to jest, ako se svaki muškarac među vama obreže.
001	GEN	034	016	Onda ćemo vam davati naše ćerke, i uzimati vaše ćerke sebi, te se nastaniti među vama i postati jedan narod.
001	GEN	034	017	A ako nas ne poslušate i ne obrežete se, mi ćemo uzeti našu sestru i otići.“
001	GEN	034	018	Emoru i njegovom sinu Sihemu se ovaj zahtev učinio povoljnim.
001	GEN	034	019	Mladić, koji je bio najuvaženiji čovek u domu svoga oca, nije oklevao da ispuni ovaj zahtev, jer je voleo Jakovljevu ćerku.
001	GEN	034	020	Emor i Sihem odu pred kapiju svoga grada i obrate se svojim sugrađanima:
001	GEN	034	021	„Ovi ljudi su prijateljski raspoloženi prema nama. Zato neka se nasele u zemlji, i neka trguju u njoj. Zemlja je dovoljno velika i za njih. Mi ćemo moći da uzimamo njihove ćerke za žene, a mi ćemo im davati svoje.
001	GEN	034	022	Međutim, ljudi će pristati da se nasele među nama i postanu s nama jedan narod samo ako se svaki muškarac među nama obreže kao što su oni obrezani.
001	GEN	034	023	Neće li tako njihova stada, njihova imovina i sva njihova stoka postati naši? Dajmo im naš pristanak, pa će se naseliti među nama.“
001	GEN	034	024	Svi koji su izašli pred gradsku kapiju su poslušali Emora i njegovog sina Sihema, te su svi muškarci koji su došli pred gradsku kapiju bili obrezani.
001	GEN	034	025	Ali trećeg dana, dok su oni bili u bolovima, dva Jakovljeva sina, Simeun i Levi, Dinina braća, uzmu svoje mačeve i nesmetano dođu u grad, te pobiju sve muškarce.
001	GEN	034	026	Poseku mačem i Emora i njegovog sina Sihema, odvedu Dinu iz Sihemove kuće, pa odu.
001	GEN	034	027	Ostali sinovi Jakovljevi dođu, pa opljačkaju grad gde je njihova sestra bila obeščašćena.
001	GEN	034	028	Uzeli su i njihovu sitnu i krupnu stoku, magarce i sve što je bilo u gradu i na poljima,
001	GEN	034	029	kao i sve što je bilo od vrednosti. Decu i žene su odveli u ropstvo, a sve što je bilo u kućama su opljačkali.
001	GEN	034	030	Tada Jakov reče Simeunu i Leviju: „Uvalili ste me u neprilike učinivši me mrskim stanovnicima zemlje, Hanancima i Ferežanima. Ja imam tek šaku ljudi; ako se oni udruže protiv mene i napadnu me, istrebiće i mene i moj dom.“
001	GEN	034	031	Oni odgovoriše: „Zar da s našom sestrom postupaju kao sa bludnicom?“
001	GEN	035	001	Bog reče Jakovu: „Ustani i idi gore u Vetilj i nastani se tamo. Onde podigni žrtvenik Bogu koji ti se ukazao kad si bežao od svoga brata Isava.“
001	GEN	035	002	Jakov reče svojoj porodici i svima koji su bili s njim: „Odbacite strane bogove iz vaše sredine, očistite se i presvucite odeću.
001	GEN	035	003	Ustanimo i pođimo gore u Vetilj. Tamo ću podići žrtvenik Bogu koji me je uslišio kad sam bio u nevolji i koji je bio sa mnom kad sam pošao na put.“
001	GEN	035	004	Tada su oni predali Jakovu sve strane bogove koje su imali i naušnice što su im bile na ušima, pa ih Jakov zakopa pod hrast kod Sihema.
001	GEN	035	005	Kad su krenuli na put, Božiji strah je obuzeo okolne gradove, te niko nije krenuo u poteru za Jakovljevim sinovima.
001	GEN	035	006	Tada je Jakov došao u Luz, to jest Vetilj, u hananskoj zemlji, i sav narod što je bio s njim.
001	GEN	035	007	Onde je podigao žrtvenik i nazvao to mesto „El-Vetilj“, jer mu se tamo objavio Bog kad je bežao od svog brata.
001	GEN	035	008	Tu je umrla Devora, Revekina dojilja. Sahranili su je niže Vetilja, pod hrastom, koji se otada zove „Tužni Hrast“.
001	GEN	035	009	Bog se ponovo objavio Jakovu kad se vratio iz Padan-Arama, i blagoslovio ga.
001	GEN	035	010	Bog mu reče: „Tvoje ime je Jakov, ali se nećeš više zvati Jakov, nego će ti ime biti’Izrailj’.“Tako ga je nazvao Izrailj.
001	GEN	035	011	Još mu reče Bog: „Ja sam Bog Svemoćni. Budi rodan i množi se. Od tebe će nastati narod i zbor naroda, i od tebe će carevi proisteći.
001	GEN	035	012	Zemlju koju sam dao Avrahamu i Isaku, predaću tebi i tvome potomstvu posle tebe.“
001	GEN	035	013	Bog se onda uzneo od Jakova, s mesta gde mu je govorio.
001	GEN	035	014	Na mestu gde mu je Bog govorio, Jakov je uspravio stub od kamena, pa je na njega izlio žrtvu izlivnicu i prelio ga uljem.
001	GEN	035	015	Mesto na kome mu je Bog govorio je nazvao Vetilj.
001	GEN	035	016	Zatim su napustili Vetilj. Još je bio ostao deo puta do Efrate, kad Rahilja poče da se porađa. Snašli su je jaki trudovi.
001	GEN	035	017	Kako je porođaj bio težak, babica joj reče: „Ne boj se, jer i ovo ti je sin.“
001	GEN	035	018	Na samrti, dok je izdisala, dala mu je ime Venoni, ali ga je otac nazvao „Venijamin“.
001	GEN	035	019	Kad je Rahilja umrla, sahranili su je na putu za Efratu, to jest, Vitlejem.
001	GEN	035	020	Jakov je na Rahiljinom grobu postavio stub, koji sve do danas stoji na njenom grobu.
001	GEN	035	021	Izrailj je nastavio putovanje. Svoj šator je postavio s druge strane Migdal-Edera.
001	GEN	035	022	Dok je Izrailj boravio u toj zemlji, Ruvim ode i legne s Valom, inočom svoga oca. Izrailj dozna za to. Jakovljevih sinova je bilo dvanaest:
001	GEN	035	023	Lijini sinovi su: Jakovljev prvenac Ruvim, Simeun, Levi, Juda, Isahar i Zavulon.
001	GEN	035	024	Rahiljini sinovi su: Josif i Venijamin.
001	GEN	035	025	Sinovi Vale, Rahiljine sluškinje su: Dan i Neftalim.
001	GEN	035	026	Sinovi Zelfe, Lijine sluškinje su: Gad i Asir. To su Jakovljevi sinovi koji su mu se rodili u Padan-Aramu.
001	GEN	035	027	Jakov ode k svome ocu Isaku u Mamriju, u Kirijat-Arvu, to jest Hevron, gde su nekad Avraham, a potom i Isak živeli kao stranci.
001	GEN	035	028	Isak je živeo stotinu osamdeset godina.
001	GEN	035	029	Onda je izdahnuo i umro, te se pridružio svojim precima, star i sit života. Sahranili su ga Isav i Jakov, njegovi sinovi.
001	GEN	036	001	Ovo je rodoslov Isava, to jest Edoma.
001	GEN	036	002	Isav je uzeo sebi za žene dve hananske devojke: Adu, ćerku Elona Hetita, i Olivemu, ćerku Ane, unuku Sevegona Evejca,
001	GEN	036	003	i Vasematu, ćerku Ismailovu, Navajotovu sestru.
001	GEN	036	004	Ada je Isavu rodila Elifasa, a Vasemata mu je rodila Raguila.
001	GEN	036	005	Olivema je rodila Jeusa, Jegloma i Koreja. To su Isavovi sinovi koji su mu se rodili u Hananu.
001	GEN	036	006	Isav je uzeo svoje žene, svoje sinove, svoje ćerke, i sve svoje ljude iz svoga doma, svoju stoku – sitnu i krupnu, i svu svoju imovinu koju je stekao u Hananu, te se odvojio od svoga brata Jakova.
001	GEN	036	007	Naime, njihova imovina je bila isuviše velika da bi mogli da žive zajedno; zemlja u kojoj su živeli nije ih više mogla izdržavati zbog njihove stoke.
001	GEN	036	008	Zato se Isav, to jest Edom, nastanio u brdskoj oblasti Sira.
001	GEN	036	009	A ovo je rodoslov Isava, praoca Edomaca, u brdskoj oblasti Sira.
001	GEN	036	010	Ovo su imena Isavovih sinova: Elifas, sin Isavove žene Ade, Raguilo, sin Isavove žene Vasemate.
001	GEN	036	011	Elifasovi sinovi su bili: Teman, Omar, Sofar, Gotom i Kenez.
001	GEN	036	012	Tamna, inoča Isavovog sina Elifasa, je rodila Elifasu Amalika. To su potomci Isavove žene Ade.
001	GEN	036	013	Ovo su sinovi Raguilovi: Nahat, Zara, Šama i Moze. To su potomci Isavove žene Vasemate.
001	GEN	036	014	Ovo su sinovi Isavove žene Oliveme, ćerke Anine, unuke Sevegonove. Ona je rodila Isavu Jeusa, Jegloma i Koreja.
001	GEN	036	015	Ovo su knezovi nad Isavovim potomcima. Sinovi Isavovog prvenca Elifasa su knezovi: Teman, Omar, Sofar, Kenez,
001	GEN	036	016	Korej, Gotom i Amalik. Ovi knezovi su Elifasovi sinovi u Edomu, i potomci Isavove žene Ade.
001	GEN	036	017	Ovo su potomci Isavovog sina Raguila. Knezovi: Nahat, Zara, Šama i Moze. Ovi knezovi su sinovi Raguilovi u edomskoj zemlji, a unuci Isavove žene Vasemate.
001	GEN	036	018	Ovo su sinovi Isavove žene Oliveme. Knezovi: Jeus, Jeglom i Korej. To su potomci Isavove žene Oliveme, Anine ćerke.
001	GEN	036	019	To su sinovi Isavovi, i to su knezovi u Edomu.
001	GEN	036	020	Ovo su sinovi Sira Horijca, stanovnika one zemlje: Lotan, Soval, Sevegon, Ana,
001	GEN	036	021	Dison, Asar i Disan. Ovi Sirovi sinovi su knezovi Horijaca u edomskoj zemlji.
001	GEN	036	022	Ovo su Lotanovi sinovi: sinovi Horije i Eman. Lotanova sestra je bila Tamna.
001	GEN	036	023	Ovo su Sovalovi sinovi: Golam, Manahat, Eval, Šefo i Onam.
001	GEN	036	024	Ovo su Sevegonovi sinovi: Aja i Ana. Ana je onaj što je našao izvore vruće vode u pustari, dok je napasao magarce svoga oca Sevegona.
001	GEN	036	025	Anina deca su: Dison i Anina ćerka Olivema.
001	GEN	036	026	Disanovi sinovi su: Amada, Asvan, Itran i Haran.
001	GEN	036	027	Ovo su Asarovi sinovi: Valan, Zavan i Akan.
001	GEN	036	028	Ovo su Disanovi sinovi: Uz i Aran.
001	GEN	036	029	Ovo su knezovi Horijski: Lotan, Soval, Sevegon, Ana,
001	GEN	036	030	Dison, Asar i Rison. To su knezovi horijski po njihovim klanovima u zemlji Sir.
001	GEN	036	031	A ovo su carevi koji su vladali u zemlji Edom, pre nego što je i jedan car zavladao nad izrailjskim narodom.
001	GEN	036	032	Nad Edomom je vladao Valak, Veorov sin, čiji grad se zvao Denava.
001	GEN	036	033	Kad je Valak umro, na njegovo mesto se zacario Jovav, sin Zarin iz Vosore.
001	GEN	036	034	Kad je Jovav umro, na njegovo mesto se zacario Asom iz zemlje Temanaca.
001	GEN	036	035	Kad je Asom umro, na njegovo mesto se zacario Adad, Varadov sin, koji je potukao Madijance na moavskom polju. Njegov grad se zvao Avit.
001	GEN	036	036	Kad je Adad umro, na njegovo mesto se zacario Samala iz Masreke.
001	GEN	036	037	Kad je Samala umro, na njegovo mesto se zacario Saul iz Rovota na Reci.
001	GEN	036	038	Kad je Saul umro, na njegovo mesto se zacario Valenon, sin Ahvorov.
001	GEN	036	039	Kad je Valenon, sin Ahvorov umro, na njegovo mesto se zacario Adar. Njegov grad se zvao Pau. Njegovoj ženi je bilo ime Metaveila, koja je bila ćerka Matraide, ćerke Mezahavove.
001	GEN	036	040	Ovo su imena Isavovih knezova prema njihovim porodicama i naseobinama: Tamna, Gola, Jetet,
001	GEN	036	041	Olivema, Ila, Finon,
001	GEN	036	042	Kenez, Teman, Mivsar,
001	GEN	036	043	Magedilo i Iram. To su bili edomski knezovi prema svojim naseobinama u zemlji koju su zaposeli. To je Isav, praotac Edomaca.
001	GEN	037	001	Jakov je živeo u zemlji gde je njegov otac živeo kao stranac – u zemlji hananskoj.
001	GEN	037	002	Ovo je izveštaj o Jakovljevoj porodici. Josif, mladić od sedamnaest godina, je čuvao stada svoga oca sa sinovima Vale i Zelfe, koje su bile žene njegovog oca. Josif je njihovom ocu podnosio loše izveštaje o njima.
001	GEN	037	003	Izrailj je Josifa voleo više od svih svojih sinova, jer mu se ovaj rodio pod starost. Zato mu je napravio dugačku odoru s rukavima.
001	GEN	037	004	Njegova braća su primetila da ga njihov otac više voli nego li ijednog od njih, pa su ga toliko zamrzeli da nisu mogli ni da ga pozdrave.
001	GEN	037	005	Jednom je Josif usnio san i ispričao ga svojoj braći, zbog čega su ga oni još više zamrzeli.
001	GEN	037	006	„Poslušajte, molim vas – rekao je Josif – san koji sam usnio.
001	GEN	037	007	Vezujemo mi žito u snoplje nasred polja, kad se najednom moj snop digne i uspravi. Uto se vaši snopovi okupe oko moga snopa i duboko mu se poklone.“
001	GEN	037	008	Njegova braća mu rekoše: „Da ne misliš da se zacariš nad nama? Da nećeš, možda, da vladaš nad nama?“Zbog njegovih snova i zbog njegovih reči su ga još više zamrzeli.
001	GEN	037	009	Josif je usnio još jedan san i ispričao ga svojoj braći: „Evo, usnio sam još jedan san. Sunce, mesec i jedanaest zvezda duboko su mi se poklonili.“
001	GEN	037	010	Ali, kad je ispričao san svome ocu i svojoj braći, njegov ga otac ukori: „Šta znači taj san koji si usnio? Zar ćemo doći ja, tvoja majka i tvoja braća i do zemlje ti se klanjati?“
001	GEN	037	011	Njegova braća su mu zavidela, ali je njegov otac držao celu stvar na umu.
001	GEN	037	012	Jednom Josifova braća odu da čuvaju ovce svoga oca kod Sihema.
001	GEN	037	013	Izrailj reče Josifu: „Ne čuvaju li tvoja braća ovce kod Sihema? Hajde da te pošaljem k njima!“„Dobro“– odgovori Josif.
001	GEN	037	014	[Otac] mu onda reče: „Idi i vidi je li sve u redu s tvojom braćom i ovcama, pa mi javi.“Tako ga je poslao iz hevronske doline. Josif je stigao u Sihem.
001	GEN	037	015	Neki čovek ga nađe kako luta po poljima, pa ga upita: „Šta tražiš?“
001	GEN	037	016	Josif odgovori: „Tražim svoju braću. Reci mi, molim te, gde čuvaju stado.“
001	GEN	037	017	Čovek mu odgovori: „Otišli su odavde. Čuo sam, naime, da su rekli:’Hajdemo u Dotan!’“Josif krene za svojom braćom i nađe ih kod Dotana.
001	GEN	037	018	Ugledali su ga iz daljine. No, pre nego što im se približio, oni se dogovore da ga ubiju.
001	GEN	037	019	Rekli su jedan drugome: „Evo, stiže onaj sanjar.
001	GEN	037	020	Hajde sad da ga ubijemo i da ga bacimo u neku jamu! Reći ćemo da ga je proždrla divlja zver. Onda ćemo videti šta će biti od njegovih snova.“
001	GEN	037	021	Kad je to čuo Ruvim, gledao je da ga izbavi iz njihovih ruku, rekavši: „Nemojmo mu oduzimati život!
001	GEN	037	022	Ne prolivajmo njegovu krv – nastavio je – bacite ga u ovu jamu tu u pustinji, ali ne dižite ruku na njega!“Hteo je da ga tako izbavi iz njihovih ruku i da ga vrati njegovom ocu.
001	GEN	037	023	Kad je Josif stigao k njima, oni svuku njegovu odoru, onu ukrašenu odoru koja je bila na njemu,
001	GEN	037	024	pa ga zgrabe i bace u jamu. Jama je bila prazna; nije bilo vode u njoj.
001	GEN	037	025	Zatim su seli da jedu. Uto podignu pogled i ugledaju karavan Ismailjaca kako dolaze iz Galada. Njihove kamile su nosile mirišljavu smolu, melem, i smirnu. Išli su u Egipat.
001	GEN	037	026	Tada Juda reče: „Kakvu ćemo korist imati ako ubijemo našeg brata i prikrijemo njegovo ubistvo?
001	GEN	037	027	Hajde da ga prodamo Ismailjcima! Tako nećemo podići ruke na njega, jer on je, ipak, naš brat, naša krv.“Njegova braća ga poslušaše.
001	GEN	037	028	I kad su tu prolazili neki Madijanski trgovci, oni izvuku i podignu Josifa iz jame i prodaju ga Ismailjcima za dvadeset srebrnjaka, koji ga potom odvedu u Egipat.
001	GEN	037	029	Kad se Ruvim vratio, video je da nema Josifa u jami. Tada je razdro svoju odeću.
001	GEN	037	030	Zatim se vratio svojoj braći i rekao: „Dečaka nema! Šta ću sad i kuda ću?“
001	GEN	037	031	No, oni uzmu Josifovu odoru, zakolju jedno jare i umoče odoru u krv.
001	GEN	037	032	Zatim uzmu ukrašenu odoru i donesu je svome ocu. Rekli su mu: „Našli smo ovo. Pogledaj da li je ovo odora tvoga sina ili nije.“
001	GEN	037	033	Jakov je prepoznao odoru, pa je rekao: „To je odora moga sina! Proždrla ga je divlja zver! Nema sumnje, Josif je rastrgnut na komade!“
001	GEN	037	034	Jakov je tada razdrao svoju odeću, stavio kostret oko struka, te je dugo vremena oplakivao svoga sina.
001	GEN	037	035	Svi njegovi sinovi i sve njegove ćerke su se trudili da ga uteše, ali je on odbijao da ga uteše. Govorio je: „Ne! U žalosti ću sići k svome sinu u Svet mrtvih.“Tako je njegov otac naricao za njim.
001	GEN	037	036	A Madijanci prodaju Josifa u Egipat Petefriju, dvoraninu faraonovom, zapovedniku njegove telesne straže.
001	GEN	038	001	U to vreme se Juda odselio od svoje braće i nastanio kod Odolamejca po imenu Hira.
001	GEN	038	002	Tu je Juda zapazio ćerku nekog Hananca koji se zvao Šua, pa ju je uzeo za ženu i legao s njom.
001	GEN	038	003	Ona je zatrudnela i rodila sina, kome je [Juda] dao ime Ir.
001	GEN	038	004	Ponovo je zatrudnela i rodila sina, kome je dala ime Avnan.
001	GEN	038	005	Još jednom je rodila sina i dala mu ime Silom. Juda je bio u Hezivu kada ga je rodila.
001	GEN	038	006	Juda je oženio svoga prvenca Ira devojkom po imenu Tamara.
001	GEN	038	007	Ali Ir je učinio zlo pred Gospodom, te ga je Gospod pogubio.
001	GEN	038	008	Tada Juda reče Avnanu: „Lezi s ženom svoga brata i izvrši prema njoj deversku dužnost i podigni potomstvo svome bratu.“
001	GEN	038	009	Znajući da se potomstvo neće računati kao njegovo, Avnan je ispuštao seme na zemlju kad god bi legao sa ženom svoga brata, da ne bi dao potomstvo svome bratu.
001	GEN	038	010	To što je učinio bilo je zlo pred Gospodom i zato je Gospod i njega pogubio.
001	GEN	038	011	Juda reče svojoj snahi Tamari: „Ostani kao udovica u domu svoga oca dok ne odraste moj sin Silom.“Mislio je, naime: „Samo da ne umre i on kao njegova braća.“Zato je Tamara otišla da živi u domu svoga oca.
001	GEN	038	012	Nakon mnogo vremena umre Judina žena, ćerka Šuina. Kad su prošli dani žalosti, Juda ode gore u Timnu da striže ovce sa svojim prijateljem Odolamejcem Hirom.
001	GEN	038	013	Tamari jave: „Eno ti svekar ode u Timnu da striže ovce.“
001	GEN	038	014	Tada Tamara skine udovičko ruho, pokrije lice koprenom i umota se, te sedne na ulazu u Enajim što je na putu za Timnu. Videla je, naime, da je Silom odrastao, ali da mu je nisu dali za ženu.
001	GEN	038	015	Kad ju je Juda ugledao, pomislio je da je bludnica, jer je bila pokrila lice.
001	GEN	038	016	Svrati on k njoj s puta i reče: „Daj da legnem s tobom.“Nije znao, naime, da mu je to snaha. Ona mu reče: „Šta ćeš mi dati ako legneš sa mnom?“
001	GEN	038	017	„Poslaću ti jedno jare iz stada“– odgovori Juda. Ona mu reče: „Može, ako ostaviš zalog dok ga ne pošalješ.“
001	GEN	038	018	„Kakav zalog da ti ostavim?“– upita on. Ona reče: „Tvoj pečat, vrpcu i štap što ti je u ruci.“Dao joj je i jedno i drugo. Potom legne s njom i ona zatrudni.
001	GEN	038	019	Onda je ustala i vratila se; skinula je koprenu s lica i ponovo obukla svoje udovičko ruho.
001	GEN	038	020	Juda pošalje jare preko svog prijatelja Odolamejca da otkupi zalog od one žene. No, ovaj je nije našao.
001	GEN	038	021	Pitao je ljude iz tog mesta: „Gde je hramska bludnica što je bila tu kod puta za Enajim?“„Ovde nije bilo hramske bludnice“– rekoše mu.
001	GEN	038	022	Odolamejac se vrati k Judi i reče: „Nisam je našao. Šta više, ljudi tog mesta su mi rekli da tamo nije bilo hramske bludnice.“
001	GEN	038	023	Juda reče: „Da se ne obrukamo, nek ona zadrži to što ima. Eto, ja sam joj poslao jare, ali je ti nisi našao.“
001	GEN	038	024	Oko tri meseca kasnije, jave Judi: „Tvoja snaha Tamara se odala bludničenju, pa je čak i zatrudnela u bludničenju.“„Izvedite je – naredi Juda – pa neka se spali!“
001	GEN	038	025	Dok su je izvodili, ona poruči svome svekru: „Ovo pripada čoveku s kojim sam zatrudnela. Pogledaj, molim te, da li prepoznaješ čiji je ovaj pečatnjak na vrpci i ovaj štap.“
001	GEN	038	026	Juda ih prepozna, pa reče: „Ona je pravednija nego ja, koji je nisam dao svome sinu Silomu.“I više joj nije pristupao.
001	GEN	038	027	Kad je došlo vreme da rodi, ispostavi se da nosi blizance.
001	GEN	038	028	Dok se porađala, jedan od njih isturi ruku. Babica uzme njegovu ruku i priveže mu crveni konac oko ruke, rekavši: „Ovaj je izašao prvi.“
001	GEN	038	029	Ali baš tada on uvuče ruku, pa izađe njegov brat. Babica reče: „Kako li se samo probi?!“Zato su mu dali ime „Fares“.
001	GEN	038	030	Potom je izašao njegov brat koji je na ruci imao crveni konac. Njega su nazvali „Zara“.
001	GEN	039	001	Josifa su doveli u Egipat, gde ga je od Ismailjaca, koji su ga tamo odveli, kupio Egipćanin Petefrije, faraonov dvoranin i zapovednik njegove telesne straže.
001	GEN	039	002	Ali Gospod je bio s Josifom, te mu je sve polazilo za rukom. Zato je živeo u domu svoga gospodara Egipćanina.
001	GEN	039	003	Njegov gospodar je video da je Gospod s Josifom i da mu Gospod daje uspeh u svemu što radi.
001	GEN	039	004	Tako je Josif zadobio njegovu naklonost, pa ga je postavio za upravitelja svoga doma i poverio mu svu svoju imovinu.
001	GEN	039	005	Od kako ga je postavio za nadglednika svoga doma i sve svoje imovine, Gospod je zbog Josifa blagoslovio Egipćaninov dom. Gospodnji blagoslov je bio nad svim što je [Petefrije] imao u kući i na polju.
001	GEN	039	006	Tako je sve što je imao prepustio Josifovoj brizi, tako da nije brinuo ni za šta, osim za hranu koju je jeo. A Josif je bio stasit i naočit mladić.
001	GEN	039	007	Posle nekog vremena, žena njegovog gospodara baci oko na Josifa, pa mu reče: „Lezi sa mnom!“
001	GEN	039	008	Ali on to odbi i reče ženi svoga gospodara: „Vidi, od kako sam ja ovde, moj se gospodar ne brine ni o čemu u kući, nego je sve prepustio meni.
001	GEN	039	009	On u ovoj kući nema više vlasti od mene; ništa mi nije uskratio osim tebe, jer si njegova žena. Pa kako bih mogao da učinim tako veliko zlo i zgrešim protiv Boga?“
001	GEN	039	010	Tako je nagovarala Josifa iz dana u dan, ali on nije pristajao ni da legne s njom ni da bude blizu nje.
001	GEN	039	011	Jednog dana [Josif] uđe u kuću da radi svoj posao. U kući nije bilo nikoga od slugu.
001	GEN	039	012	Ona tada zgrabi njegov ogrtač i reče mu: „Lezi sa mnom!“No, Josif ostavi ogrtač u njenoj ruci, te pobegne izjurivši napolje.
001	GEN	039	013	Kad je videla da je ostavio ogrtač u njenoj ruci i da je izjurio iz kuće,
001	GEN	039	014	ona pozva sluge i reče im: „Gledajte! Jevrejina nam je doveo da nas ismeva. Došao je tu da legne sa mnom, ali sam ja počela da vičem iz sveg glasa.
001	GEN	039	015	Kad je čuo da sam povisila glas i počela da vičem, ostavio je svoj ogrtač kod mene i pobegao napolje.“
001	GEN	039	016	Njegov ogrtač je držala uz sebe dok se njegov gospodar nije vratio kući.
001	GEN	039	017	Onda je i njemu ispričala istu priču: „Onaj rob Jevrejin koga si nam doveo, došao je k meni da me ismeva.
001	GEN	039	018	Ali kad sam povisila glas i počela da vičem, on je ostavio svoj ogrtač kod mene i pobegao napolje.“
001	GEN	039	019	Kad je njegov gospodar čuo priču svoje žene, koja mu je rekla: „Eto, tako je sa mnom postupio tvoj rob“, razgnevio se.
001	GEN	039	020	Tada gospodar zgrabi Josifa i baci ga u tamnicu, tamo gde su bili zatvoreni carski zatvorenici. Josif je ostao u tamnici.
001	GEN	039	021	Ipak, Gospod je bio s njim i smilovao mu se, učinivši da Josif stekne naklonost upravitelja tamnice.
001	GEN	039	022	Upravitelj tamnice je poverio Josifu upravu nad svim zatvorenicima koji su bili u tamnici.
001	GEN	039	023	Upravitelj tamnice nije nadgledao ništa što je poverio Josifu, jer je s ovim bio Gospod koji mu je davao uspeh u svemu što bi preduzeo.
001	GEN	040	001	Posle izvesnog vremena, desilo se da su peharnik i pekar egipatskog cara zgrešili nešto protiv svoga gospodara, egipatskog cara.
001	GEN	040	002	Faraon se razljuti na svoja dva dvoranina, na glavnog peharnika i na glavnog pekara,
001	GEN	040	003	pa ih stavi u pritvor, u zgradu zapovednika telesne straže, u istu tamnicu gde je Josif bio zatvoren.
001	GEN	040	004	Zapovednik telesne straže je odredio Josifa da ih poslužuje. U pritvoru su proveli neko vreme.
001	GEN	040	005	Jedne noći obojica – peharnik i pekar egipatskog cara, koji su bili zatvoreni u tamnici – usnu san. Svaki čovek je usnio svoj san i svaki san je imao svoje značenje.
001	GEN	040	006	Kad je Josif ujutro došao k njima, primetio je da su loše volje.
001	GEN	040	007	Upitao je tu dvojicu dvoranina koji su bili s njim u pritvoru, u zgradi njegovog gospodara: „Zašto su vam lica smrknuta?“
001	GEN	040	008	Oni mu odgovore: „Usnuli smo snove, ali nema nikoga da nam ih protumači.“Josif im na to reče: „Nije li Bog taj koji daje tumačenje snova? Hajde, ispričajte mi ih.“
001	GEN	040	009	Glavni peharnik ispriča svoj san Josifu: „U svome sam snu video čokot loze pred sobom.
001	GEN	040	010	Na čokotu su bile tri mladice. Tek što je na njima poteralo lišće, mladice se rascvetaju i na njihovim grozdovima dozru zrna.
001	GEN	040	011	Ja sam, pak, u ruci držao faraonov pehar. Onda sam uzeo ono grožđe, iscedio ga u faraonov pehar, i stavio pehar u faraonovu ruku.“
001	GEN	040	012	Josif mu reče: „Ovo je značenje sna: tri mladice su tri dana.
001	GEN	040	013	Za tri dana će ti faraon podići glavu i vratiće te u tvoju službu, pa ćeš opet stavljati pehar u faraonovu ruku kao kad si bio njegov peharnik.
001	GEN	040	014	Seti me se kad ti krene na dobro; budi, molim te, tako ljubazan da me spomeneš faraonu i izvučeš me iz ove tamnice.
001	GEN	040	015	Ja sam, u stvari, silom bio odveden iz zemlje Jevreja, a ni ovde nisam učinio ništa za šta bi me strpali u ovu tamnicu.“
001	GEN	040	016	Kad je glavni pekar video da je Josif dobro protumačio san, rekao je Josifu: „I ja sam usnio san: na glavi mi je bilo tri košare belog peciva.
001	GEN	040	017	U gornjoj košari je bilo svakojakog peciva za faraona, ali su ga ptice jele iz košare na mojoj glavi.“
001	GEN	040	018	Josif mu odgovori: „Ovo je tumačenje sna: tri košare su tri dana.
001	GEN	040	019	Nakon tri dana faraon će ti odrubiti glavu; obesiće te na drvo, pa će ptice jesti meso s tebe.“
001	GEN	040	020	Tako se i desi; trećega dana je bio faraonov rođendan, i on priredi gozbu za sve njegove dvorane. Glavnog peharnika i glavnog pekara je doveo iz tamnice pred svoje dvorane.
001	GEN	040	021	Glavnog peharnika je vratio u njegovu peharničku službu, te je ponovo stavljao pehar u faraonovu ruku,
001	GEN	040	022	a glavnog pekara je obesio – po tumačenju koje im je dao Josif.
001	GEN	040	023	Međutim, glavni peharnik se nije setio Josifa. Zaboravio ga je.
001	GEN	041	001	Posle dve pune godine faraon je sanjao: i gle, stoji on kraj Nila.
001	GEN	041	002	Uto izađe iz Nila sedam lepih i debelih krava. Pasle su među trskom.
001	GEN	041	003	Međutim, iz Nila za njima izađe sedam drugih krava, ružnih i mršavih, te stanu uz one krave na obali Nila.
001	GEN	041	004	Tada one ružne i mršave krave proždru onih sedam lepih i debelih krava. Tog časa se faraon probudio.
001	GEN	041	005	Kad je zaspao, usnio je drugi san: i gle, sedam punih i jedrih klasova izrastu na jednoj stabljici.
001	GEN	041	006	No, odjednom iznikne za njima sedam drugih klasova, šturih i opaljenih istočnim vetrom.
001	GEN	041	007	Tada onih sedam šturih klasova proždru onih sedam jedrih i punih klasova. Faraon se probudio, ali je shvatio da je i to bio san.
001	GEN	041	008	Ujutro je faraon bio uznemiren, pa je pozvao sve egipatske gatare i mudrace. Faraon im je ispričao svoje snove, ali niko mu ih nije mogao protumačiti.
001	GEN	041	009	Tada glavni peharnik reče faraonu: „Setih se danas mojih pogrešaka
001	GEN	041	010	kad se ono faraon razljutio na svoje sluge, pa je bacio mene i glavnog pekara u pritvor, u kući zapovednika telesne straže.
001	GEN	041	011	Jedne noći smo obojica usnuli po san, i svaki san je imao svoje značenje.
001	GEN	041	012	Tamo je sa nama bio jedan mladić, Jevrejin, rob zapovednika glavne straže. Mi smo mu ispričali naše snove, a on je protumačio i moj i njegov san.
001	GEN	041	013	Desilo se baš onako kako nam ih je protumačio; ja sam bio vraćen u službu, a onoga su obesili.“
001	GEN	041	014	Faraon odmah pošalje po Josifa, te su ga žurno izveli iz tamnice. Nakon što se obrijao i obukao novu odeću, izašao je pred faraona.
001	GEN	041	015	Faraon reče Josifu: „Usnio sam san, ali ga niko ne može protumačiti. Čuo sam da se priča o tebi da možeš da protumačiš san čim ga čuješ.“
001	GEN	041	016	Josif odgovori: „Ja ne mogu, ali će Bog dati odgovor faraonu koji će ga umiriti.“
001	GEN	041	017	Faraon reče Josifu: „Sanjao sam da stojim na obali reke Nil,
001	GEN	041	018	kad iz Nila izađe sedam debelih i lepih krava. Pasle su među trskom.
001	GEN	041	019	Ali tada za njima izađe sedam drugih krava, jadnih, mršavih i veoma ružnih. U celoj egipatskoj zemlji nisam video tako ružnih krava.
001	GEN	041	020	Tada te mršave i jadne krave proždru onih prvih sedam debelih krava.
001	GEN	041	021	No, iako su ih progutale, nije se primećivalo da su im u trbuhu; izgledale su jadno kao i pre. U taj čas se probudim.
001	GEN	041	022	Zatim sam u snu video kako je na jednoj stabljici izraslo sedam klasova, punih i jedrih.
001	GEN	041	023	Ali posle njih izraste sedam suvih, šturih i istočnim vetrom opaljenih klasova.
001	GEN	041	024	Ti šturi klasovi proždru onih sedam dobrih klasova. Ispričao sam ovo i gatarima, ali niko nije znao da mi odgovori.“
001	GEN	041	025	Josif reče faraonu: „Faraonovi snovi su, u stvari, jedan san: Bog ti je objavio šta će učiniti.
001	GEN	041	026	Sedam lepih krava sedam su godina, kao što su i sedam punih klasova sedam godina; to je, dakle, samo jedan san.
001	GEN	041	027	Sedam mršavih i jadnih krava koje su izašle posle njih, kao i onih sedam suvih, šturih i istočnim vetrom opaljenih klasova, su takođe sedam godina. To su sedam godina gladi.
001	GEN	041	028	To je ono što sam već rekao faraonu: Bog mu je objavio šta će učiniti.
001	GEN	041	029	Dolazi, evo, sedam godina velikog obilja za ceo Egipat.
001	GEN	041	030	Posle njih će doći sedam godina gladi kada će se zaboraviti sve izobilje u Egiptu, jer će glad opustošiti zemlju.
001	GEN	041	031	Zbog gladi koja će uslediti, niko se neće sećati obilja u zemlji; glad će, naime, biti veoma teška.
001	GEN	041	032	A to što se faraonov san ponovio, znači da se Bog čvrsto odlučio na to i da će to ubrzo i učiniti.
001	GEN	041	033	Zato neka sad faraon potraži razboritog i mudrog čoveka, pa neka ga postavi nad egipatskom zemljom.
001	GEN	041	034	Neka faraon još postavi nadglednike nad Egiptom da prikupljaju petinu od letine u Egiptu tokom sedam godina obilja.
001	GEN	041	035	Neka prikupljaju svu hranu tokom onih sedam godina koje dolaze, te neka po faraonovom ovlašćenju skladište žito po gradovima i čuvaju ga za hranu.
001	GEN	041	036	Ta hrana neka služi kao zaliha za zemlju tokom sedam godina gladi koja će zadesiti Egipat, tako da zemlja ne bi propala zbog gladi.“
001	GEN	041	037	Josifov odgovor se svideo faraonu i svim njegovim dvoranima.
001	GEN	041	038	Tada faraon reče svojim dvoranima: „Zar možemo naći čoveka kao što je on, čoveka u kome je Duh Božiji?“
001	GEN	041	039	Zatim faraon reče Josifu: „Budući da ti je Bog obznanio sve ovo, nema nikog ko je tako razborit i mudar kao što si ti.
001	GEN	041	040	Ti ćeš biti nadglednik moga doma, te će se sav moj narod pokoravati tvojim naredbama. Jedino ću ja, koji sam na prestolu, imati veću vlast od tebe.
001	GEN	041	041	Evo, postavljam te nad celom egipatskom zemljom“– reče faraon.
001	GEN	041	042	Tada je faraon skinuo pečatni prsten sa svoje ruke i stavio ga na Josifov prst. Zatim ga je obukao u ruho od najboljeg lana, a oko vrata mu je stavio zlatan lanac.
001	GEN	041	043	Još je naredio da ga provezu kočijama kao njegovog zamenika, a pred njim su uzvikivali: „Na kolena!“Tako ga je postavio nad celim Egiptom.
001	GEN	041	044	Uz to mu faraon reče: „Ja sam faraon, niko u celom Egiptu ne sme da makne ruku ili nogu bez tvog odobrenja.“
001	GEN	041	045	Faraon je Josifa nazvao Safnat-Paneah i dao mu za ženu Asenetu, ćerku Poti-Fere, sveštenika iz Ona. Tako je Josif dobio vlast nad Egiptom.
001	GEN	041	046	Josifu je bilo trideset godina kad je stupio u službu faraona, egipatskog cara. Otišavši od faraona, Josif je obišao celu egipatsku zemlju.
001	GEN	041	047	Tokom sedam rodnih godina zemlja je obilno rađala.
001	GEN	041	048	U tih sedam godina obilja koje su nastale u Egiptu, Josif je prikupljao svaku vrstu hrane i skladištio je po gradovima. Letinu sa okolnih polja je smeštao u svaki grad.
001	GEN	041	049	Žita koje je Josif prikupio bilo je mnogo kao peska u moru, tako da ga je prestao meriti; nije mu, naime, bilo mere.
001	GEN	041	050	Pre nego što su nastupile godine gladi, Josifu su se rodila dva sina koje mu je rodila Aseneta, ćerka Poti-Fere, sveštenika u Onu.
001	GEN	041	051	Josif je svome prvencu dao ime „Manasija“, jer je rekao: „Bog mi je dao da zaboravim svu svoju muku i svu rodbinu u domu svoga oca.“
001	GEN	041	052	Drugoga je nazvao „Jefrem“, rekavši: „Bog me je učinio rodnim u zemlji moje patnje.“
001	GEN	041	053	Kad se navršilo onih sedam godina obilja koje su nastale u Egiptu,
001	GEN	041	054	počele su da nastupaju godine gladi, baš kako je Josif i rekao. U svim zemljama je bilo gladi, ali je u celom Egiptu bilo hleba.
001	GEN	041	055	A kad je glad zadesila i Egipat, narod zavapi faraonu za hleb. Tada faraon reče svim Egipćanima: „Idite k Josifu i učinite kako vam on kaže!“
001	GEN	041	056	Nastala je glad po celoj zemlji. I pošto je zavladala žestoka glad u celom Egiptu, Josif je otvorio sva skladišta, pa je prodavao žito Egipćanima.
001	GEN	041	057	Celi svet je dolazio Josifu u Egipat da kupuje žito, jer je glad bila žestoka po celom svetu.
001	GEN	042	001	Kad je Jakov video da ima žita u Egiptu, rekao je svojim sinovima: „Šta se tu zgledate?
001	GEN	042	002	Čuo sam, evo, da ima žita u Egiptu. Siđite tamo i kupite nam ga odande, da ostanemo na životu i ne pomremo.“
001	GEN	042	003	Tako desetorica Josifove braće siđu da kupe žito u Egiptu.
001	GEN	042	004	Jakov nije slao Josifovog brata Venijamina s njegovom braćom, misleći da bi mu se mogla desiti kakva nesreća.
001	GEN	042	005	Sinovi Izrailjevi su bili među onima koji su došli da kupe žito, jer je glad vladala i u hananskoj zemlji.
001	GEN	042	006	Josif, koji je bio namesnik nad zemljom, prodavao je žito celom narodu u zemlji. Dođu tako i Josifova braća i poklone mu se licem do zemlje.
001	GEN	042	007	Josif je prepoznao svoju braću čim ih je video, ali se prema njima držao kao stranac, te im se oštro obratio: „Odakle ste došli?“Oni odgovore: „Iz hananske zemlje, došli smo da kupimo hranu.“
001	GEN	042	008	Josif je, naime, prepoznao svoju braću, ali oni njega nisu prepoznali.
001	GEN	042	009	Tada se Josif setio svojih snova koje je sanjao o njima, pa im je rekao: „Vi ste uhode! Došli ste da izvidite gde je zemlja najslabija.“
001	GEN	042	010	Oni odgovoriše: „Ne, gospodaru! Tvoje sluge su došle da kupe hrane.
001	GEN	042	011	Svi mi smo sinovi jednog čoveka. Tvoje sluge su pošteni ljudi, a ne uhode.“
001	GEN	042	012	„Ne, nego ste uhode – tvrdio je Josif. Došli ste da izvidite gde je zemlja najslabija.“
001	GEN	042	013	Ali oni mu rekoše: „Nas, tvojih slugu, bilo je dvanaestoro braće. Sinovi smo jednog čoveka u hananskoj zemlji. Eno, najmlađi je sad s našim ocem, a jednoga više nema.“
001	GEN	042	014	No, Josif im je [ponovo] rekao: „Onako je kako sam rekao: vi ste uhode!“
001	GEN	042	015	Ovako ću vas proveriti: „Tako mi faraona, nećete otići odavde ako ovamo ne dođe vaš najmlađi brat.
001	GEN	042	016	Pošaljite jednog od vas da dovede vašeg brata. Vi ostali ćete ostati u pritvoru i biti ispitani da se proveri da li govorite istinu ili ne. Inače, tako mi faraona, vi ste uhode.“
001	GEN	042	017	Potom ih je bacio u zatvor na tri dana.
001	GEN	042	018	Trećeg dana im je rekao: „Ja sam čovek koji se boji Boga. Zato učinite ovo što kažem i ostaćete u životu.
001	GEN	042	019	Ako ste pošteni, neka jedan od vas braće ostane u zatvoru. Vi ostali idite i odnesite žito svojim izgladnelim porodicama.
001	GEN	042	020	Potom dovedite svog najmlađeg brata, da se potvrdi istinitost vaših reči, te da ne umrete.“Tako su i učinili.
001	GEN	042	021	Oni, zatim, rekoše jedan drugome: „Zaista smo krivi zbog našeg brata. Gledali smo njegovu patnju dok nas je molio za milost, ali ga nismo slušali. Zato nas je i snašla ova nevolja.“
001	GEN	042	022	Ruvim im odvrati: „Nisam li vam rekao:’Ne ogrešujte se o dečaka!’? Ali vi me niste slušali. Evo, sad se traži odgovornost za njegovu krv!“
001	GEN	042	023	Oni nisu znali da ih Josif razume, jer je govorio s njima preko prevodioca.
001	GEN	042	024	Tada se Josif udaljio od njih i zaplakao. Kad se vratio, ponovo je razgovarao s njima. Onda je izdvojio Simeuna između njih i naredio da ga svežu na njihove oči.
001	GEN	042	025	Josif je, potom, naredio da im napune žito u vreće, da im se vrati njihov novac u vreće, svakome posebno, te da im se da hrana za put. Tako im je i bilo učinjeno.
001	GEN	042	026	Natovare oni tako žito na svoje magarce i odu.
001	GEN	042	027	No, u prenoćištu, jedan od njih otvori svoju vreću da nahrani svog magarca i ugleda svoj novac kako odozgo stoji u vreći.
001	GEN	042	028	Tada ovaj reče svojoj braći: „Moj novac je vraćen! Evo, tu je u mojoj vreći!“Njima se oduzme srce. Tresući se, pitali su jedan drugoga: „Šta nam je to Bog uradio?“
001	GEN	042	029	Kad su došli k svome ocu Jakovu u Hanan, ispričali su mu sve što im se desilo. Rekli su mu:
001	GEN	042	030	„Čovek koji je gospodar zemlje je grubo govorio s nama i optužio nas da smo uhode.
001	GEN	042	031	Ali mi smo mu rekli:’Pošteni smo, nismo uhode.
001	GEN	042	032	Bilo nas je dvanaestoro braće; sinovi smo jednog oca. Jednoga više nema, a najmlađi je sad sa ocem u Hananu.’
001	GEN	042	033	Tada nam je taj čovek, gospodar zemlje, rekao:’Ovako ću znati da ste pošteni: ostavite jednog brata tu sa mnom, a vi ostali uzmite žito za vaše izgladnele porodice, pa idite.
001	GEN	042	034	Zatim dovedite svog najmlađeg brata, pa ću znati da niste uhode, nego pošteni ljudi. Tada ću vam vratiti vašeg brata, pa ćete moći da trgujete po zemlji.’“
001	GEN	042	035	Ali dok su praznili svoje vreće, svaki od njih u svojoj vreći nađe svoju kesu sa novcem. Kad su oni i njihov otac ugledali kese sa novcem, uplašili su se.
001	GEN	042	036	„Ostavljate me bez dece! – reče im njihov otac Jakov. Josifa nema, Simeuna nema, a sad i Venijamina hoćete da odvedete. Sve se urotilo protiv mene!“
001	GEN	042	037	Tada Ruvim reče svome ocu: „Možeš da usmrtiš moja dva sina ako ti ga ne dovedem natrag. Poveri ga meni i ja ću ti ga vratiti.“
001	GEN	042	038	Ali Jakov reče: „Neće moj sin sići s vama! Njegov brat je mrtav, i on je ostao sam. Ako bi mu se desila nesreća na putu na koji polazite, onda biste moju sedu glavu u tuzi svalili u Svet mrtvih.“
001	GEN	043	001	Vladala je žestoka glad u zemlji.
001	GEN	043	002	Kad su pojeli žito koje su doneli iz Egipta, reče im njihov otac: „Idite i kupite nam malo žita.“
001	GEN	043	003	Juda mu na to reče: „Onaj čovek nas je izričito upozorio:’Ne izlazite mi na oči ako vaš brat ne bude s vama.’
001	GEN	043	004	Ako si spreman da pošalješ našeg brata s nama, mi ćemo sići i kupićemo ti hrane.
001	GEN	043	005	A ako nećeš da ga pošalješ, ni mi nećemo ići, jer nam je onaj čovek rekao:’Ne izlazite mi na oči ako vaš brat ne bude sa vama.’“
001	GEN	043	006	Izrailj im reče: „Zašto ste mi naneli bol rekavši tom čoveku da imate još jednog brata?“
001	GEN	043	007	Oni mu odgovoriše: „Taj čovek nas je pomno ispitivao o nama i o našoj porodici. Pitao je:’Da li vam je otac još uvek živ? Imate li još kojeg brata?’ Mi smo mu odgovorili na pitanja. Kako smo mogli znati da će reći:’Dovedite svoga brata’?“
001	GEN	043	008	Tada Juda reče svome ocu, Izrailju: „Pošalji dečaka sa mnom, pa da se spremimo i idemo, da ostanemo na životu i ne pomremo – ni mi, ni ti, ni naša deca.
001	GEN	043	009	Ja jamčim za njega; mene smatraj odgovornim za njega. Ako ga ne vratim tebi i ne postavim ga pred tebe, neka sam ti kriv do veka.
001	GEN	043	010	Da nismo toliko oklevali, do sad bismo se već dva puta vratili.“
001	GEN	043	011	Njihov otac, Izrailj, im reče: „Kad je tako, neka bude. Ali, učinite ovo: ponesite u svoje torbe najbolje proizvode zemlje pa odnesite na dar onom čoveku: malo melema, malo meda i začina, te nešto smirne, pistacije i badema.
001	GEN	043	012	Sa sobom ponesite i dvostruko više novca, jer morate vratiti novac koji je stavljen odozgo u vaše vreće. Možda je bila greška.
001	GEN	043	013	Povedite i svoga brata, pa se spremite i vratite se onom čoveku.
001	GEN	043	014	Neka Bog Svemoćni učini da vam se onaj čovek smiluje, te vam pusti i drugog brata i Venijamina. A ako treba da ostanem bez dece, neka ostanem.“
001	GEN	043	015	Tako oni uzmu dar i dvostruko više novca, te povedu Venijamina. Onda se spreme i odu u Egipat, pa stupe pred Josifa.
001	GEN	043	016	Kad ih je Josif video sa Venijaminom, rekao je upravitelju svoga doma: „Odvedi ove ljude u kuću, a potom zakolji jedno živinče i prigotovi ga, jer će oni obedovati sa mnom u podne.“
001	GEN	043	017	Sluga učini kako mu je Josif rekao, te ih je odveo u Josifovu kuću.
001	GEN	043	018	Ljudi su se uplašili kad su bili dovedeni u Josifovu kuću. Mislili su: „Dovedeni smo ovde zbog novca koji nam se našao u vrećama prvi put. Sada će nas napasti i svladati, pa će nas uzeti za robove zajedno s našim magarcima.“
001	GEN	043	019	Kad su bili na ulazu u kuću, oni pristupe upravitelju Josifovog doma i
001	GEN	043	020	obrate mu se: „O, gospodaru! Mi smo tu već jednom dolazili da kupimo hrane.
001	GEN	043	021	Ali kad smo došli u prenoćište, otvorili smo naše vreće i tamo je bio naš novac. Svaki od nas je, u svojoj vreći, odozgo, zatekao svoj novac, istu svotu. Evo, doneli smo ga sa sobom.
001	GEN	043	022	Sa sobom smo poneli još novca da kupimo hrane. Ne znamo ko nam je stavio novac u naše vreće.“
001	GEN	043	023	„Budite spokojni! – reče im upravitelj. Ne plašite se! Vaš Bog i Bog vašeg oca je stavio blago u vaše vreće. Vaš novac je stigao k meni.“Potom im je izveo Simeuna.
001	GEN	043	024	Kad ih je doveo u Josifovu kuću, upravitelj im je dao vode da operu noge, a njihovim magarcima je dao hranu.
001	GEN	043	025	Zatim su pripremili dar da dočekaju Josifa kad stigne u podne, jer su čuli da će tamo ručati.
001	GEN	043	026	Kad je Josif došao u kuću, oni mu donesu darove koji su poneli sa sobom i poklone mu se do zemlje.
001	GEN	043	027	Josif ih je upitao za zdravlje, i nastavio: „A je li zdrav vaš stari otac o kome ste mi govorili? Da li je još živ?“
001	GEN	043	028	„Tvoj sluga, naš otac, još uvek je živ i u dobrom je zdravlju“– odgovore oni i duboko [mu] se poklone.
001	GEN	043	029	Podigavši pogled, Josif opazi svoga brata Venijamina, sina svoje majke, pa upita: „Da li je ovo vaš najmlađi brat o kome ste mi pričali?“Onda doda: „Neka ti Bog podari milost, sine moj!“
001	GEN	043	030	Josif se od samilosti potresao videvši svoga brata, pa je žurno izašao napolje tražeći gde da se isplače. Ušao je u jednu sobu i tamo se isplakao.
001	GEN	043	031	Onda se umio i izašao. Sabravši se, naredio je: „Neka se posluži ručak!“
001	GEN	043	032	Josifu su služili ručak odvojeno, njima su služili odvojeno, i Egipćanima koji su jeli s njima su takođe služili odvojeno. Egipćani, naime, ne jedu sa Jevrejima, jer je to za njih odvratno.
001	GEN	043	033	Pred njim su sedeli po svojoj starosti, od prvorođenca do najmlađeg, na šta su se oni gledali u čudu.
001	GEN	043	034	Obroci su im se donosili s njegovog stola. Međutim, Venijaminov obed je bio pet puta veći. Tako su pili i gostili se s njim.
001	GEN	044	001	Josif naredi upravitelju svoga doma: „Napuni vreće ovih ljudi hranom onoliko koliko mogu poneti, a novac svakoga od njih stavi odozgo u njegovu vreću.
001	GEN	044	002	A moj pehar, onaj srebrni pehar, stavi odozgo u vreću najmlađega zajedno s njegovim novcem za žito.“Upravitelj učini onako kako mu je Josif rekao.
001	GEN	044	003	Kad je svanulo jutro, otpremili su ljude i njihove magarce.
001	GEN	044	004	Oni još nisu bili otišli daleko od grada, kad Josif reče upravitelju svoga doma: „Ustani i pođi za onim ljudima. Kad ih stigneš, reci im:’Zašto uzvraćate zlo za dobro?
001	GEN	044	005	Zar da ukradete pehar iz kog moj gospodar pije i iz kog čita budućnost? Učinili ste zlo!’“
001	GEN	044	006	Kad ih je stigao, rekao im je te reči.
001	GEN	044	007	Oni mu rekoše: „Zašto moj gospodar govori takve reči? Daleko bilo od tvojih slugu da učine takvu stvar!
001	GEN	044	008	Čak i novac koji smo našli odozgo u našim vrećama smo ti vratili iz hananske zemlje. Kako bismo, onda, mogli da ukrademo srebro ili zlato iz kuće tvoga gospodara?
001	GEN	044	009	A ako kod nekog od tvojih slugu nađeš ono što pripada tvome gospodaru, taj će umreti, a mi ostali ćemo postati robovi tvome gospodaru.“
001	GEN	044	010	„U redu, neka bude kako ste rekli – složio se upravitelj. Ipak, samo onaj kod koga se pronađe pehar će mi biti rob. Vi ostali ćete biti bez krivice.“
001	GEN	044	011	Brže-bolje su spustili svoje vreće na zemlju, te je svaki od njih otvorio svoju.
001	GEN	044	012	Upravitelj je pretraživao od najstarijeg pa do najmlađeg. Pehar je pronađen u Venijaminovoj vreći.
001	GEN	044	013	Na to oni razderu svoju odeću. Onda svaki natovari svog magarca, pa se vrate u grad.
001	GEN	044	014	Josif je još bio tamo kad su Juda i njegova braća stigla. Oni se bace pred njim na zemlju.
001	GEN	044	015	Josif im reče: „Šta ste to učinili? Zar niste znali da čovek kao ja otkriva budućnost?“
001	GEN	044	016	Juda odgovori: „Šta možemo reći mome gospodaru? Šta da kažemo? Čime da se opravdamo? Bog je otkrio krivicu tvojih slugu. Evo nas, robovi smo moga gospodara, i mi i onaj kod koga je pehar nađen.“
001	GEN	044	017	„Daleko bilo od mene da učinim tako nešto! – reče Josif. Samo onaj kod koga je pehar nađen će biti moj rob. Vi ostali se mirno vratite svome ocu.“
001	GEN	044	018	Juda mu je tada pristupio i rekao: „Moj gospodaru, dozvoli svome sluzi da ti se obrati. Ne gnevi se na tvoga slugu, jer ti si kao faraon.
001	GEN	044	019	Moj gospodar je pitao svoje sluge:’Imate li oca ili brata?’
001	GEN	044	020	A mi smo odgovorili mome gospodaru:’Imamo starog oca i brata koji se rodio ocu pod starost. Taj je najmlađi. Njegov pravi brat je umro, tako da je on jedini ostao od svoje majke. Otac ga mnogo voli.’
001	GEN	044	021	Ti si zatim rekao:’Dovedite ga k meni da ga vidim svojim očima!’
001	GEN	044	022	A mi smo ti odgovorili:’Dečak ne može da napusti oca; ako ga ostavi, otac će umreti.’
001	GEN	044	023	Ali ti si rekao svojim slugama:’Ako vaš najmlađi brat ne dođe s vama, ne izlazite mi na oči.’
001	GEN	044	024	Kad smo se vratili tvome sluzi, našem ocu, preneli smo mu reči moga gospodara.
001	GEN	044	025	Na to je naš otac rekao:’Vratite se i kupite nam nešto hrane.’
001	GEN	044	026	Mi smo mu rekli:’Ne možemo da idemo tamo. Ići ćemo samo ako naš najmlađi brat pođe s nama. Ako on ne bude bio s nama, tom čoveku nećemo moći da izađemo na oči.’
001	GEN	044	027	Tvoj sluga, naš otac, nam je tada rekao:’Vi znate da mi je moja žena rodila dva sina.
001	GEN	044	028	Jedan me je već napustio. Tada sam mislio: sigurno je rastrgnut! Od tada ga više nisam video.
001	GEN	044	029	Ako i ovoga odvedete od mene, te i njega zadesi nesreća, s tugom ćete svaliti moju sedu glavu u Svet mrtvih.’
001	GEN	044	030	Stoga, ako dečak ne bude s nama kad se vratim tvome sluzi, mome ocu – kome je dečak toliko prirastao srcu –
001	GEN	044	031	presvisnuće kad vidi da dečaka nema sa nama. Tako će tvoje sluge s tugom svaliti u Svet mrtvih sedu glavu tvoga sluge, našeg oca.
001	GEN	044	032	A ja, tvoj sluga, jemčio sam svom ocu za mladića, rekavši:’Ako ti ga ne dovedem, nek budem kriv svome ocu do veka!’
001	GEN	044	033	Zato te molim da tvoj sluga ostane kao rob kod moga gospodara umesto dečaka, a dečak neka se vrati sa svojom braćom.
001	GEN	044	034	Jer, kako da pođem gore svome ocu ako dečak ne bude sa mnom? Ne bih mogao da gledam jad koji bi shrvao moga oca.“
001	GEN	045	001	Josif nije mogao više da se uzdržava pred svojim slugama, pa je povikao: „Neka svi izađu!“Pošto niko od njegovih ljudi nije ostao s njim, Josif se otkrio svojoj braći.
001	GEN	045	002	Tada je glasno zaplakao, tako da su ga i Egipćani čuli. Čak je i faraonov dom dočuo za to.
001	GEN	045	003	„Ja sam Josif! – rekao je svojoj braći. Je li moj otac zaista još živ?“Njegova braća nisu mogla da odgovore svome bratu; bili su potpuno uplašeni pred njim.
001	GEN	045	004	Josif je zatim rekao svojoj braći: „Priđite k meni.“Kad su prišli, rekao im je: „Ja sam vaš brat, Josif, koga ste prodali u Egipat.
001	GEN	045	005	No, sada se nemojte žalostiti i gneviti na sebe što ste me prodali ovde. Bog me je, naime, poslao pred vama da vas održi u životu.
001	GEN	045	006	Već su dve godine od kako je glad u zemlji, a još pet godina neće biti ni oranja ni žetve.
001	GEN	045	007	Bog me je poslao pred vama da vam sačuvam potomstvo na zemlji i da vas održim u životu velikim izbavljenjem.
001	GEN	045	008	Stoga, niste me vi ovde poslali, nego Bog. On me je postavio faraonu za glavnog savetnika, za upravitelja celog njegovog doma, te za gospodara nad celim Egiptom.
001	GEN	045	009	Zato se brzo vratite mome ocu, pa mu recite:’Tvoj sin Josif ti poručuje: Bog me je postavio za gospodara nad celim Egiptom. Zato dođi k meni, ne oklevaj!
001	GEN	045	010	Nastanićeš se u kraju Gosenu, pa ćeš mi biti blizu: ti, tvoji sinovi, tvoji unuci, tvoje ovce i goveda, i sva tvoja imovina.
001	GEN	045	011	Ja ću se tamo brinuti za tebe, jer glad će trajati još pet godina. Tako nećeš gladovati ni ti, ni tvoja porodica niti stoka što ti pripada.’
001	GEN	045	012	Evo, vidite i svojim očima, kao što vidi i moj brat Venijamin, da sam to ja koji vam govorim.
001	GEN	045	013	Ispričajte ocu o svoj mojoj slavi u Egiptu i o svemu što ste videli. Požurite i dovedite ovamo moga oca!“
001	GEN	045	014	Onda je pao svome bratu Venijaminu oko vrata i zaplakao. Venijamin je takođe plakao zagrlivši Josifa.
001	GEN	045	015	Potom je plačući izljubio i svu ostalu braću. Posle toga su braća razgovarala.
001	GEN	045	016	Vest se pročula i na faraonovom dvoru: „Došla su Josifova braća!“To je bilo drago faraonu i njegovim dvoranima.
001	GEN	045	017	Faraon reče Josifu: „Reci svojoj braći ovako:’Natovarite vašu stoku i idite u hanansku zemlju,
001	GEN	045	018	pa povedite svoga oca i vratite se k meni. Ja ću vam dati najbolju zemlju u Egiptu, pa ćete se hraniti od obilja zemlje.’
001	GEN	045	019	Ti nadalje naredi:’Učinite ovo: uzmite kola iz egipatske zemlje za vašu decu i za vaše žene, povedite svoga oca i dođite ovamo.
001	GEN	045	020	Ne žalite za svojom imovinom, jer vama pripada najbolja zemlja u Egiptu.’“
001	GEN	045	021	Sinovi Izrailjevi tako i učine. Po faraonovoj naredbi im je dao kola i hranu za put.
001	GEN	045	022	Svakome od njih je dao novu odeću, a Venijaminu je dao tri stotine srebrnjaka i pet pari nove odeće.
001	GEN	045	023	A svome ocu je poslao deset magaraca natovarenih najboljim proizvodima Egipta, te deset magarica natovarenih žitom, hlebom i namirnicama ocu za put.
001	GEN	045	024	Zatim je poslao svoju braću. Dok su odlazili, rekao im je: „Ne svađajte se putem!“
001	GEN	045	025	Pođu oni tako gore iz Egipta i dođu svome ocu Jakovu u Hanan.
001	GEN	045	026	Zatim ga izveste: „Josif je još uvek živ! Šta više, on je vladar nad celom egipatskom zemljom.“Jakovu se sledilo srce; nije mogao da im poveruje.
001	GEN	045	027	Ali kad su mu preneli sve što im je Josif rekao i kad je video kola koja je Josif poslao da ga dovezu, živnuo je duh njihovog oca Jakova.
001	GEN	045	028	Tada Izrailj reče: „To je dovoljno! Moj sin, Josif, je još uvek živ! Otići ću da ga vidim pre nego što umrem.“
001	GEN	046	001	Tako se Izrailj dao na put sa svom svojom imovinom. Kad je došao u Vir-Saveju, prineo je žrtve Bogu svoga oca, Isaka.
001	GEN	046	002	U noćnom viđenju, Bog zovnu Izrailja: „Jakove! Jakove!“On se odazva: „Evo me!“
001	GEN	046	003	„Ja sam – reče – Bog tvoga oca. Ne boj se da siđeš u Egipat, jer ću tamo od tebe učiniti veliki narod.
001	GEN	046	004	Ja ću sići s tobom u Egipat i ja sam ću te vratiti ovamo; a Josif će ti svojom rukom sklopiti oči.“
001	GEN	046	005	Jakov ode iz Vir-Saveje. Izrailjevi sinovi smestiše svoga oca, Jakova, svoju decu i svoje žene u kola koja je faraon poslao da ga povezu.
001	GEN	046	006	Sa sobom povedu svoju stoku i svoja dobra što su ih stekli u hananskoj zemlji, pa dođu u Egipat, Jakov i sve njegovo potomstvo.
001	GEN	046	007	U Egipat je poveo svoje sinove, svoje unuke, svoje ćerke i ćerke svojih sinova, sve svoje potomstvo.
001	GEN	046	008	Ovo su imena Izrailjevih sinova koji su otišli za Egipat – Jakov i njegovi potomci: Jakovljev prvenac Ruvim.
001	GEN	046	009	Ruvimovi sinovi: Enoh, Faluj, Esron i Harmija.
001	GEN	046	010	Simeunovi sinovi su: Jemuilo, Jamin, Aod, Jakin, Cohar i Saul, sin Hananke.
001	GEN	046	011	Levijevi sinovi su: Girson, Kat i Merarije.
001	GEN	046	012	Judini sinovi su: Ir, Avnan, Silom, Fares i Zara. Ir i Avnan su umrli u Hananu. Faresovi sinovi su bili: Esron i Jemuilo.
001	GEN	046	013	Isaharovi sinovi su: Tola, Fuva, Jov i Simron.
001	GEN	046	014	Sinovi Zavulonovi su: Sared, Alon i Alilo.
001	GEN	046	015	To su sinovi koje je Lija rodila Jakovu u Padan-Aramu i ćerku Dinu. Ukupno trideset tri potomaka.
001	GEN	046	016	Gadovi sinovi su: Sifjon, Agije, Sunije, Esvon, Irije, Arodije i Arilije.
001	GEN	046	017	Asirovi sinovi su: Jemna, Jesva, Jesvija, Verija i njihova sestra Sera. Verijini sinovi su: Hever i Melhil.
001	GEN	046	018	To su potomci Zelfe koju je Lavan dao svojoj ćerki Liji. Ona je rodila Jakovu njih šesnaest.
001	GEN	046	019	Ovo su sinovi Jakovljeve žene Rahilje: Josif i Venijamin.
001	GEN	046	020	Josifu su se u Egiptu rodili Manasija i Jefrem. Njih mu je rodila Aseneta, ćerka Poti-Fere, sveštenika iz Ona.
001	GEN	046	021	Venijaminovi sinovi su: Vela, Veher, Asvil, Gira, Naman, Ihije, Ros, Mupim, Upim i Arad.
001	GEN	046	022	To su Rahiljini potomci koje je rodila Jakovu. Ukupno četrnaest duša.
001	GEN	046	023	Danov je sin Asom.
001	GEN	046	024	Neftalimovi sinovi su: Jasil, Gunije, Jeser i Selim.
001	GEN	046	025	To su sinovi Vale koju je Lavan dao svojoj ćerki Rahilji. Ona je rodila Jakovu njih sedam.
001	GEN	046	026	Svih onih koji su sa Jakovom otišli u Egipat, onih koji od njega potiču, ne uključujući žene Jakovljevih sinova, bilo je šezdeset šest.
001	GEN	046	027	Josifu su se rodila dva sina u Egiptu. Dakle, svih duša u Jakovljevom domu bilo je sedamdeset.
001	GEN	046	028	[Jakov] je pred sobom poslao Josifu Judu da pokaže put do Gosena. Kad su stigli u gosenski kraj,
001	GEN	046	029	Josif upregne svoja kola, pa pođe u susret svome ocu, Izrailju, u Gosen. Kada se pojavio pred njim, obisnuo mu se oko vrata i dugo plakao.
001	GEN	046	030	Izrailj reče Josifu: „Sad mogu da umrem, jer sam video tvoje lice, te znam da si još živ!“
001	GEN	046	031	Tada Josif reče svojoj braći i domu svoga oca: „Ja ću sada otići i obavestiti faraona:’Moja braća i dom moga oca, koji su bili u hananskoj zemlji, došli su k meni.
001	GEN	046	032	Oni su pastiri, bave se stočarstvom. Doterali su sa sobom sitnu i krupnu stoku, zajedno sa svim svojim imanjem.’
001	GEN	046	033	Kad vas faraon pozove i upita:’Čime se bavite?’,
001	GEN	046	034	vi recite:’Tvoje sluge se bave stočarstvom od svoje mladosti pa sve do sad, isto kao i naši preci’, da biste mogli da se naselite u gosenskom kraju. Naime, Egipćanima su svi pastiri mrski.“
001	GEN	047	001	Josif ode i obavesti faraona: „Došli su moj otac i moja braća sa svojom krupnom i sitnom stokom i sa svom svojom imovinom iz Hanana. Eno ih u gosenskom kraju.“
001	GEN	047	002	Zatim je izdvojio petoricu između svoje braće i predstavio ih faraonu.
001	GEN	047	003	„Čime se bavite?“– upitao je faraon njegovu braću. „Tvoje sluge su pastiri, isto kao i naši preci“– odgovore oni
001	GEN	047	004	i nastave: „Došli smo da se zadržimo u zemlji kao stranci, jer nema više paše za stada tvojih slugu. Teška glad je zavladala u hananskoj zemlji. Stoga, dopusti svojim slugama da se nastane u gosenskom kraju.“
001	GEN	047	005	Faraon reče Josifu: „Tvoj otac i tvoja braća su došli k tebi.
001	GEN	047	006	Egipatska zemlja ti je otvorena; nastani svoga oca i svoju braću u najboljem delu zemlje. Nastanite se u gosenskom kraju. Ako znaš da među njima ima sposobnih ljudi, postavi ih za nadglednike moje vlastite stoke.“
001	GEN	047	007	Zatim Josif dođe sa svojim ocem, Jakovom, i predstavi ga faraonu, a Jakov blagoslovi faraona.
001	GEN	047	008	Faraon upita Jakova: „Koliko ti je godina?“
001	GEN	047	009	Jakov odgovori faraonu: „Godina mog lutalačkog života ima stotinu trideset. Neznatan je broj godina moga života, a bile su mukotrpne; brojem nisu dostigle godine lutalačkog života mojih otaca.“
001	GEN	047	010	Jakov je blagoslovio faraona, pa je otišao od njega.
001	GEN	047	011	Josif je naselio svoga oca i svoju braću i dao im posed u najboljem delu egipatske zemlje, u Ramesinoj Krajini, kao što je faraon naredio.
001	GEN	047	012	Josif je snabdevao hranom svoga oca, svoju braću i sav dom svoga oca, prema broju njihove dece.
001	GEN	047	013	Hrane nije bilo u celoj zemlji, jer je glad bila žestoka: iscrpila je i egipatsku i hanansku zemlju.
001	GEN	047	014	Josif je pokupio sav novac što se nalazio u Egiptu i Hananu u zamenu za žito koje se kupovalo i odneo ga u faraonov dvor.
001	GEN	047	015	Kad je novca ponestalo u egipatskoj i hananskoj zemlji, svi Egipćani dođu k Josifu, i obrate mu se: „Daj nam hleba! Zašto da pomremo pred tvojim očima? Novca više nema!“
001	GEN	047	016	Josif im odgovori: „Pošto novca više nema, doterajte svoju stoku i ja ću vam dati hrane u zamenu za stoku.“
001	GEN	047	017	Tako su doterali svoju stoku Josifu, a ovaj im je dao hrane u zamenu za konje, za krupnu i sitnu stoku, za goveda i magarce. Te godine ih je snabdevao hranom u zamenu za svu njihovu stoku.
001	GEN	047	018	Ta godina je prošla. Naredne godine su ponovo došli k njemu i rekli mu: „Ne možemo sakriti od svoga gospodara da je nestalo novca, a sva naša stada stoke sada pripadaju našem gospodaru. Nije nam ostalo ništa za našeg gospodara osim naših vlastitih tela i zemlje.
001	GEN	047	019	Zašto da pomremo pred tvojim očima i da se naša polja pretvore u pustoš? Kupi nas i naša polja u zamenu za hranu. Tako ćemo mi i naša polja postati faraonovo vlasništvo. Daj nam seme da ne pomremo nego da preživimo i da se naša polja ne pretvore u pustoš!“
001	GEN	047	020	Tako je Josif otkupio za faraona celu egipatsku zemlju. Svi Egipćani su prodali svoje njive, jer ih je glad žestoko pritisla. Tako je zemlja postala faraonovo vlasništvo.
001	GEN	047	021	A narod je, od jednog kraja Egipta do drugog, stavio pod upravu gradova.
001	GEN	047	022	Jedino nije otkupio njive sveštenika, jer su sveštenici dobijali prihod od faraona i živeli od tog prihoda koji im je faraon davao. Iz tog razloga nisu prodali svoje njive.
001	GEN	047	023	Josif reče narodu: „Pošto sam danas kupio i vas i vašu zemlju za faraona, evo vam seme, pa zasejte zemlju.
001	GEN	047	024	Faraonu ćete davati jednu petinu od uroda, a četiri petine će ostati vama za sejanje njiva, za hranu vama, vašim ukućanima i vašoj deci.“
001	GEN	047	025	Oni na to rekoše: „Spasio si nam život! Samo neka nam bude blagonaklon naš gospodar i bićemo robovi faraonu.“
001	GEN	047	026	Josif je doneo zakon po kome jedna petina zemlje pripada faraonu. Taj zakon o zemlji u Egiptu važi sve do danas. Jedino svešteničke njive ne pripadaju faraonu.
001	GEN	047	027	Izrailj se nastanio u Egiptu, u gosenskom kraju. Tu su stekli vlasništvo nad zemljom; bili su plodni i veoma se umnožili.
001	GEN	047	028	Jakov je živeo sedamnaest godina u egipatskoj zemlji. Ukupna dužina Jakovljevog života je iznosila stotinu četrdeset sedam godina.
001	GEN	047	029	Kad se približilo vreme da Izrailj umre, pozvao je svoga sina Josifa i rekao mu: „Ako hoćeš da mi iskažeš svoju naklonost, stavi ruku pod moje bedro i obećaj da ćeš mi iskazati blagonaklonost i odanost. Nemoj me sahraniti u Egiptu!
001	GEN	047	030	Kad budem počinuo sa svojim precima, odnesi me iz Egipta i sahrani me u njihovom grobu.“A on mu odgovori: „Uradiću kako si rekao.“
001	GEN	047	031	Rekao mu je: „Zakuni mi se.“Josif mu se zakleo a Izrailj mu se duboko poklonio na uzglavlju svoje postelje.
001	GEN	048	001	Nakon ovih događanja, jave Josifu: „Otac ti se razboleo.“Nato je [Josif] poveo svoja dva sina, Manasiju i Jefrema.
001	GEN	048	002	Kad su Jakovu rekli: „Evo, došao ti je tvoj sin Josif“, Izrailj je prikupio snagu i seo na postelju.
001	GEN	048	003	Jakov reče Josifu: „Bog Svemoćni objavio mi se u Luzu, u hananskoj zemlji, i blagoslovio me.
001	GEN	048	004	Rekao mi je:’Evo, učiniću te rodnim i brojnim, te učiniti da od tebe nastane skup naroda. A ovu zemlju daću tvome potomstvu posle tebe u večni posed.’
001	GEN	048	005	Sada će tvoja dva sina, Jefrem i Manasija, koja su ti se rodila u Egiptu pre nego što sam došao k tebi, biti moji kao što su moji Ruvim i Simeun.
001	GEN	048	006	Potomci koji su ti se rodili posle njih biće tvoji. Oni će primiti svoje nasledstvo na ime svoje braće.
001	GEN	048	007	Dok sam se vraćao iz Padana, na putu mi umre Rahilja, u hananskoj zemlji, na domak Efrate. Sahranio sam je tamo, uz put za Efratu, sadašnji Vitlejem.“
001	GEN	048	008	Kad je Izrailj video Josifove sinove, upitao je: „Ko su ovi?“
001	GEN	048	009	„To su moji sinovi koje mi je Bog dao ovde“– odgovori Josif svome ocu. [Izrailj] reče: „Privedi mi ih da ih blagoslovim.“
001	GEN	048	010	Izrailju su, naime, oči bile oslabile od starosti, pa nije video. Kad ih je priveo, [Izrailj] ih je poljubio i zagrlio.
001	GEN	048	011	Izrailj zatim reče Josifu: „Nisam se nadao da ću ikada više videti tvoje lice, a evo, Bog mi je dao da vidim i tvoje potomke.“
001	GEN	048	012	Josif ih je tada skinuo sa njegovih kolena i poklonio mu se licem do zemlje.
001	GEN	048	013	Zatim Josif uzme svoja dva sina, Jefrema svojom desnicom, Izrailju s leva, a Manasiju svojom levicom, Izrailju s desna, pa mu ih primakne.
001	GEN	048	014	Međutim, Izrailj pruži svoju desnicu i položi je na Jefremovu glavu, a svoju levicu na Manasijinu, držeći ruke unakrst, iako je Manasija bio prvenac.
001	GEN	048	015	Potom je blagoslovio Josifa, rekavši: „Bog, čije su puteve sledili preci moji, Avraham i Isak, Bog koji je bio moj Pastir od mladosti moje, pa sve do danas,
001	GEN	048	016	Anđeo koji me je od svakog zla izbavljao, mladiće ove neka blagoslovi. Neka se po njima spominje ime moje i ime predaka mojih, Avrahama i Isaka. Po zemlji neka im se potomstvo razmnoži.“
001	GEN	048	017	Kad je Josif video da je njegov otac položio svoju desnu ruku na Jefremovu glavu, nije mu bilo pravo. Zato je posegnuo za očevom rukom da je premesti sa Jefremove glave na Manasijinu glavu.
001	GEN	048	018	Rekao je svome ocu: „Ne tako, oče moj! Položi svoju ruku na glavu ovog drugog, jer je on prvenac.“
001	GEN	048	019	Njegov otac je to odbio, rekavši: „Znam, sine moj, znam. Od njega će, takođe, nastati narod, i to veliki narod. Ipak, njegov mlađi brat će biti veći od njega, i njegovo potomstvo će postati mnoštvo naroda.“
001	GEN	048	020	Tog dana ih je blagoslovio, rekavši: „Tvojim će imenom blagosiljati Izrailj. Govoriće se:’Neka ti Bog učini onako kako [je učinio] Jefremu i Manasiji!’“Tako je Jefremu dodelio prvenaštvo nad Manasijom.
001	GEN	048	021	Izrailj zatim reče: „Evo, uskoro ću umreti, ali Bog će biti s vama i on će vas vratiti u zemlju vaših otaca.
001	GEN	048	022	Tebi dajem i Sihem, deo više nego tvojoj braći, koji sam lukom i mačem osvojio od Amorejaca.“
001	GEN	049	001	Jakov zatim pozva svoje ostale sinove i reče: „Okupite se da vam kažem šta će se zbiti sa vama u poslednjim danima.
001	GEN	049	002	Okupite se i čujte, sinovi Jakovljevi, čujte oca svoga Izrailja.
001	GEN	049	003	Ruvime, prvenče moj, ti si moja snaga, prvi plod si moje muževnosti. Dostojanstvom druge nadmašuješ, a po snazi ravna ti nema.
001	GEN	049	004	[Ipak], neobuzdan kao bujica, ti prvenac nećeš više biti. Jer na ležaj svoga oca si se popeo, na postelju si se moju popeo i tako je oskrnavio.
001	GEN	049	005	Simeun i Levije braća su rođena, mačevi njihovi oruđe su nasilja.
001	GEN	049	006	Na većanja njihova ja ne silazio, niti u savez sa njima ulazio. Jer u srdžbi ljude su pobili, iz obesti volove sakatili.
001	GEN	049	007	Proklet bio gnev njihov jer je prežestok, i jarost njihova, jer je preokrutna! [Zato] ću ih razdeliti po Jakovu i rasejati po Izrailju.
001	GEN	049	008	Judo! Braća će te tvoja slaviti; ruka će tvoja biti na vratu neprijatelja tvojih, braća tvoja tebi će se klanjati.
001	GEN	049	009	Judo, laviću! Od plena si, sine, sit otišao; kao lav je polegao, kao lavica se ispružio. Ko sme njega da izaziva?
001	GEN	049	010	Žezlo se carsko od Jude odvojiti neće, ni palica vladarska od njegovih nogu, dok ne dođe onaj kome pripada, kome će se narodi pokoriti.
001	GEN	049	011	Svoje magare za lozu privezuje, ždrebe magarice za čokot loze. Svoju odeću u vinu pere, svoju haljinu u krvi od vina.
001	GEN	049	012	Oči su mu mutne od vina, zubi su mu beli od mleka.
001	GEN	049	013	Zavulon će živeti na obali mora, utočište biće brodovima, do Sidona biće mu granica.
001	GEN	049	014	Isahar je magarac koščati što pod svojim samarom leži.
001	GEN	049	015	Videće on da je odmorište zgodno a zemlja prelepa, pa će svoja leđa pod teret staviti, i na službu ropsku će pristati.
001	GEN	049	016	Dan će svome narodu suditi; on je kao svako pleme Izrailjevo.
001	GEN	049	017	Nek Dan bude zmija na putu, ljuta guja pokraj staze što će konja za petu ujesti, a konjanik njegov nauznak će pasti.
001	GEN	049	018	Tvome se spasenju nadam, Gospode!
001	GEN	049	019	Gada će napadati pljačkaši, no on će im za petama biti.
001	GEN	049	020	U Asira obilje je hrane, za careve davaće poslastice.
001	GEN	049	021	Neftalim je košuta slobodna, koja divnu lanad mladi.
001	GEN	049	022	Josif je loza rodna, loza rodna kraj izvora, koja grane preko zida pruža.
001	GEN	049	023	Ljuto su ga strelci napali, strelama se na njega okomili,
001	GEN	049	024	ali luk on čvrsto zapet drži, mišice mu krepke, ojačale, rukom Boga, Jakog Jakovljevog, zaslugom Pastira, Stene Izrailja,
001	GEN	049	025	Bogom tvoga oca, koji ti pomaže, Svemoćnim koji te blagosilja blagoslovima odozgo s nebesa, blagoslovima odozdo iz bezdana, blagoslovima dojenja i rađanja.
001	GEN	049	026	Blagoslovi tvoga oca od blagoslova drevnih planina su obilniji, od obilja večnih brda izdašniji. Nek se oni spuste na glavu Josifovu, na teme posvećenog među braćom.
001	GEN	049	027	Venijamin je vuk grabljivi, jutrom jede lovinu, a naveče deli plen.“
001	GEN	049	028	To su sva Izrailjeva plemena, njih dvanaest. Ovo im je njihov otac rekao kad ih je blagosiljao. Svakoga od njih je blagoslovio posebnim blagoslovom.
001	GEN	049	029	Zatim im je zapovedio: „Uskoro ću se pridružiti svome narodu. Sahranite me sa mojim precima u pećinu koja se nalazi na polju Efrona Hetita.
001	GEN	049	030	To je pećina na polju Makpeli, prema Mamriji u hananskoj zemlji, koju je Avraham, zajedno s poljem, kupio od Efrona Hetita za mesto sahranjivanja.
001	GEN	049	031	Tamo su sahranjeni Avraham i njegova žena Sara, tamo su sahranjeni Isak i njegova žena Reveka, a tamo sam sahranio i Liju.
001	GEN	049	032	Polje i pećina na njemu su kupljeni od potomaka Hetita.“
001	GEN	049	033	Kad je Jakov dao ova uputstva svojim sinovima, privukao je svoje noge na postelju i izdahnuo, pridruživši se tako svome narodu.
001	GEN	050	001	Josif se baci preko očevog lica, pa se isplače nad njim i izljubi ga.
001	GEN	050	002	Zatim je zapovedio lekarima koji su bili u njegovoj službi da mu balzamuju oca. Lekari su balzamovali Izrailja.
001	GEN	050	003	Za to im je trebalo četrdeset dana, jer toliko traje balzamovanje. Egipćani su ga oplakivali sedamdeset dana.
001	GEN	050	004	Kad su dani žalosti prošli, Josif se obrati faraonovim dvoranima: „Ako sam stekao vašu naklonost, prenesite faraonu ovo:
001	GEN	050	005	’Moj me je otac zakleo, rekavši:’Evo, bliži mi se kraj. Sahrani me u grobu koji sam načinio za sebe u zemlji hananskoj.’ Sada mi dopusti da odem i sahranim svoga oca, a onda ću se vratiti.’“
001	GEN	050	006	Faraon mu reče: „Idi i sahrani svoga oca kako te je zakleo.“
001	GEN	050	007	Tako Josif ode da sahrani svoga oca. Sa njim su pošli i svi faraonovi dvorani – uglednici na njegovom dvoru i svi uglednici egipatske zemlje,
001	GEN	050	008	kao i sva njegova porodica, njegova braća i porodica njegovog oca. U gosenskom kraju su ostala jedino njihova deca, ovce i goveda.
001	GEN	050	009	Sa njim su išla i bojna kola i konjanici. Povorka je bila veoma duga.
001	GEN	050	010	Kad su stigli do Atadovog gumna, koji je s one strane Jordana, održali su veliko i svečano naricanje. [Josif] je održao sedmodnevni obred žalosti za svojim ocem.
001	GEN	050	011	Kad su stanovnici Hanana videli obred žalosti kod Atadovog gumna, rekli su: „To je egipatski svečani obred žalosti.“Zato je to mesto nazvano Avel-Misraim. Ono se nalazi s one strane Jordana.
001	GEN	050	012	Jakovljevi sinovi su mu učinili kako im je zapovedio.
001	GEN	050	013	Njegovi sinovi su ga odneli u hanansku zemlju i sahranili u pećini na polju Makpela kod Mamrije. To polje je Avraham kupio od Efrona Hetita za sahranjivanje.
001	GEN	050	014	Nakon što je sahranio svoga oca, Josif se vratio u Egipat, on i njegova braća, i svi koji su pošli sa njim da sahrani svoga oca.
001	GEN	050	015	Videvši da im je otac mrtav, Josifova braća rekoše: „Šta ako je Josif još uvek kivan na nas, pa nam uzvrati za sve zlo što smo mu naneli?“
001	GEN	050	016	Zato poruče oni Josifu: „Pred svoju smrt, tvoj otac je zapovedio:
001	GEN	050	017	’Ovako recite Josifu:’Oprosti svojoj braći nepravdu i greh koji su učinili postupajući onako zlo prema tebi.’ Oprosti, stoga, nepravdu slugama Boga tvoga oca.’“Josif se zaplakao kad su mu to rekli.
001	GEN	050	018	Njegova braća lično dođu k njemu, bace se pred njega i kažu mu: „Evo nas, tvoji smo robovi!“
001	GEN	050	019	Ali Josif im reče: „Ne bojte se! Pa, zar sam ja umesto Boga?
001	GEN	050	020	Vi ste smišljali da mi naudite, ali Bog je to okrenuo na dobro. To je učinio da bi sačuvao na životu mnoge narode, kako to i jeste danas.
001	GEN	050	021	Zato se ne bojte! Ja ću se brinuti za vas i vašu decu.“Tako ih je umirio ljubaznim rečima.
001	GEN	050	022	Josif je ostao u Egiptu sa porodicom svoga oca. Živeo je stotinu deset godina.
001	GEN	050	023	Josif je dočekao da vidi Jefremovu decu do trećeg kolena. Mahirovi sinovi, Manasijini unuci su se takođe rodili na Josifovim kolenima.
001	GEN	050	024	Josif se obrati svojoj braći: „Evo, uskoro ću umreti. Bog će vas svakako posetiti i odvesti vas iz ove zemlje u zemlju koju je pod zakletvom obećao Avrahamu, Isaku i Jakovu.“
001	GEN	050	025	Tada je Josif zakleo sinove Izrailjeve: „Bog će vam svakako priteći u pomoć. Tada ćete poneti moje kosti odavde.“
001	GEN	050	026	Josifu je bilo stotinu deset godina kad je umro. Zatim su ga balzamovali i u Egiptu ga položili u kovčeg.
#
# BOOK	002	EXO	Exodus	2 Mojsijeva
002	EXO	001	001	Ovo su imena sinova Izrailjevih koji su otišli sa Jakovom u Egipat, svaki sa svojom porodicom:
002	EXO	001	002	Ruvim, Simeun, Levije i Juda,
002	EXO	001	003	Isahar, Zavulon, Venijamin,
002	EXO	001	004	Dan, Neftalim, Gad i Asir.
002	EXO	001	005	Jakovljevih potomaka bilo je ukupno sedamdeset. Josif je već bio u Egiptu.
002	EXO	001	006	Potom Josif umre, a umru i njegova braća i sav onaj naraštaj.
002	EXO	001	007	Sinovi Izrailjevi su bili rodni, pa su se razmnožili. Postali su brojni i veoma silni, tako da su napunili zemlju.
002	EXO	001	008	Tada je nad Egiptom zavladao novi car koji nije poznavao Josifa.
002	EXO	001	009	On je rekao svome narodu: „Evo, izrailjski narod je postao brojniji i moćniji od nas.
002	EXO	001	010	Hajde da postupimo mudro s njima, da ne bi postali još brojniji. Inače, ako izbije rat, oni će se udružiti s našim neprijateljima i zaratiti protiv nas, te napustiti zemlju.“
002	EXO	001	011	Stoga postave nad njima nadglednike da ih tlače prinudnim radom. Oni su faraonu izgradili gradove-skladišta, Pitom i Ramesu.
002	EXO	001	012	Ali, što su ih više tlačili, Izrailjci su bivali još brojniji i napredniji, tako da su se Egipćani užasnuli od njih.
002	EXO	001	013	Zato su ih Egipćani terali na ropski rad.
002	EXO	001	014	Zagorčavali su im život teškim radovima: pravljenjem maltera i opeke i raznim poljskim radovima. Sve ropske poslove su im nemilosrdno nametali.
002	EXO	001	015	Egipatski car je rekao i jevrejskim babicama, od kojih je jednoj bilo ime Šifra, a drugoj Fua:
002	EXO	001	016	„Kad pomažete Jevrejkama pri porođaju, obratite pažnju na pol deteta: ako je muško, ubijte ga, a ako je žensko, neka živi.“
002	EXO	001	017	Ali babice su se bojale Boga i nisu učinile kako im je egipatski car naredio, nego su ostavljale u životu mušku decu.
002	EXO	001	018	Zato je egipatski car pozvao babice i upitao ih: „Zašto ste to činile? Zašto ste ostavljale u životu mušku decu?“
002	EXO	001	019	Babice odgovore faraonu: „Jevrejke nisu kao egipatske žene. One su jače, pa rode pre nego što babica dođe k njima.“
002	EXO	001	020	Bog je bio dobar prema babicama, a narod izrailjski se još više umnožio i postao veoma silan.
002	EXO	001	021	A pošto su se babice bojale Boga, on im je osnovao porodice.
002	EXO	001	022	Tada je faraon naredio celom narodu: „Svako muško dete koje se rodi Jevrejima neka se baci u Nil, a ženska deca neka se ostave u životu.“
002	EXO	002	001	[U to vreme] neki čovek iz Levijevog plemena ode i oženi jednu devojku iz istog plemena.
002	EXO	002	002	Žena začne i rodi sina. Videvši da je lep, krila ga je tri meseca.
002	EXO	002	003	Kad više nije mogla da ga krije, uzela je košaru od papirusove trske, oblepila je smolom i katranom, stavila dečaka u nju i položila je u trsku kraj Nila.
002	EXO	002	004	Njegova sestra je stala podalje, da vidi šta će se desiti s njim.
002	EXO	002	005	No, u Nil siđe faraonova ćerka da se okupa, dok su njene pratilje šetale uz obalu Nila. Uto spazi košaru u trsci, pa pošalje sluškinju da je donese.
002	EXO	002	006	Otvorivši je, ugleda dete! Dečak je plakao. Sažalivši se nad njim, reče: „Ovo je jedno od jevrejske dece.“
002	EXO	002	007	Onda njegova sestra upita faraonovu ćerku: „Hoćeš li da odem i potražim ti dojilju među Jevrejkama da ti doji dete?“
002	EXO	002	008	„Idi“– reče joj faraonova ćerka. Devojka ode i pozove detetovu majku.
002	EXO	002	009	Faraonova ćerka joj reče: „Uzmi ovo dete i odgoji mi ga, a ja ću ti plaćati.“Tako je žena uzela dete i odgojila ga.
002	EXO	002	010	Kad je dečak porastao, odvela ga je faraonovoj ćerki, koja ga je posinila. Dala mu je ime „Mojsije“, rekavši: „Zato što sam ga izvadila iz vode.“
002	EXO	002	011	Jednog dana, kad je Mojsije odrastao, ode on među svoje sunarodnike i vide njihov mukotrpni rad. Tada je video da jedan Egipćanin tuče jednog Jevrejina – jednog od njegovih sunarodnika.
002	EXO	002	012	[Mojsije] se obazre oko sebe, i kad je video da nema nikoga, smrtno udari Egipćanina i sakrije ga u pesak.
002	EXO	002	013	Kada je došao sledećeg dana, video je dva Jevrejina kako se tuku. „Zašto tučeš svoga druga?“– reče on krivcu.
002	EXO	002	014	Ovaj odgovori: „Ko je tebe postavio za glavara i sudiju nad nama? Hoćeš li i mene da ubiješ kao što si ubio onog Egipćanina?“Mojsije se uplaši, pa reče: „Nema sumnje, već se zna o ovome!“
002	EXO	002	015	Kad je faraon ovo čuo, hteo je da pogubi Mojsija. Ali Mojsije pobegne od faraona i skloni se u madijansku zemlju. Tamo je seo kod jednog bunara.
002	EXO	002	016	A madijanski sveštenik je imao sedam ćerki. Dođu one da zahvate vodu i napune pojila, da napoje stado ovaca svoga oca.
002	EXO	002	017	Međutim, dođu neki pastiri, pa ih oteraju. Tada Mojsije ustane i odbrani ih, te napoji njihovo stado.
002	EXO	002	018	Vrate se one svome ocu Raguilu, a on ih upita: „Zašto ste se danas tako brzo vratile?“
002	EXO	002	019	One odgovore: „Neki Egipćanin nas je odbranio od pastira. Čak nam je zahvatio vode i napojio stado.“
002	EXO	002	020	„Pa, gde je on? – upita on svoje ćerke. Zašto ste ostavile tog čoveka? Pozovite ga na obed.“
002	EXO	002	021	Mojsije je pristao da ostane kod tog čoveka, a ovaj je dao Mojsiju svoju ćerku Seforu za ženu.
002	EXO	002	022	Ona začne i rodi sina. Mojsije mu je dao ime „Girsam“, rekavši: „Ja sam došljak u tuđoj zemlji.“
002	EXO	002	023	Posle mnogo vremena umre egipatski car. Izrailjci su stenjali pod ropstvom. Ipak, iz ropstva se njihov vapaj uzdigao do Boga.
002	EXO	002	024	Gospod je čuo njihove uzdisaje, i setio se svoga saveza sa Avrahamom, Isakom i Jakovom.
002	EXO	002	025	Bog je pogledao na Izrailjce i prepoznao ih.
002	EXO	003	001	Jednom je Mojsije čuvao ovce Jotora, svoga tasta, madijanskog sveštenika. Goneći stado po pustari, dođe do Božije gore, do Horiva.
002	EXO	003	002	Tu mu se ukaže Anđeo Gospodnji u plamtećem ognju iz jednog grma. Pogleda on, kad ono, grm gori, ali ne sagoreva.
002	EXO	003	003	Mojsije reče u sebi: „Hajde da priđem i osmotrim ovu čudnu pojavu, zašto grm ne sagoreva.“
002	EXO	003	004	Kad je Gospod video da prilazi da osmotri, Bog ga zovne iz grma: „Mojsije, Mojsije!“„Evo me“– odazva se Mojsije.
002	EXO	003	005	[Bog] mu reče: „Ne prilazi ovamo! Izuj obuću sa svojih nogu, jer je mesto na kome stojiš sveto tlo.“
002	EXO	003	006	On nastavi: „Ja sam Bog tvoga oca; Bog Avrahamov, Bog Isakov i Bog Jakovljev.“Mojsije na to zakloni svoje lice, jer se bojao da gleda u Boga.
002	EXO	003	007	Gospod mu [opet] reče: „Uistinu sam video nevolje moga naroda u Egiptu i čuo njegov vapaj zbog njegovih tlačitelja. Poznate su mi njegove muke.
002	EXO	003	008	Zato sam sišao da ga izbavim iz ruku egipatskih, te da ih odvedem iz egipatske zemlje u dobru i prostranu zemlju, u zemlju kojom teku med i mleko, u zemlju Hananaca, Hetita, Amorejaca, Ferežana, Evejaca i Jevusejaca.
002	EXO	003	009	I evo, sad je vapaj Izrailjaca došao k meni, a i lično sam video kako ih Egipćani tlače.
002	EXO	003	010	A sad hajde da te pošaljem k faraonu da izvedeš moj narod, Izrailjce, iz Egipta.“
002	EXO	003	011	Mojsije reče Bogu: „Ko sam ja da idem pred faraona i da izvedem Izrailjce iz Egipta?“
002	EXO	003	012	[Bog] mu reče: „Ja ću biti s tobom, a ovo će biti znak da te ja šaljem: kad izvedeš narod iz Egipta, služićete Bogu na ovoj gori.“
002	EXO	003	013	Mojsije upita Boga: „Ako odem k Izrailjcima i kažem im:’Bog vaših otaca me je poslao k vama’, šta da im kažem ako me upitaju:’Kako mu je ime?’“
002	EXO	003	014	„Ja sam onaj koji jesam“– odgovori Bog Mojsiju i nastavi: „Ovako kaži Izrailjcima:’Ja Jesam’ me je poslao k vama.“
002	EXO	003	015	Bog još reče Mojsiju: „Ovako reci Izrailjcima:’Gospod, Bog vaših otaca, Bog Avrahamov, Bog Isakov i Bog Jakovljev, me je poslao k vama. To je moje ime doveka; po njemu neka me pamte od kolena do kolena.’
002	EXO	003	016	Idi i okupi izrailjske starešine, pa im reci:’Gospod, Bog vaših otaca, Bog Avrahamov, Isakov i Jakovljev mi se ukazao i rekao mi: „Posetio sam vas i video šta vam se čini u Egiptu.
002	EXO	003	017	Zato izjavljujem: ja ću vas izvesti iz egipatske bede u zemlju Hananaca, Hetita, Amorejaca, Ferežana, Evejaca i Jevusejaca, u zemlju kojom teku med i mleko.“’
002	EXO	003	018	Oni će te poslušati, a ti ćeš otići sa izrailjskim starešinama k egipatskom caru, pa ćete mu reći:’Gospod, Bog Jevreja, nas je sreo. Dozvoli nam sad da odemo tri dana hoda u pustinju, da prinesemo žrtvu Gospodu, Bogu svojemu.’
002	EXO	003	019	Ipak, ja znam da vam egipatski car neće dati da odete ako ga ne natera moćna ruka.
002	EXO	003	020	Zato ću ispružiti svoju ruku i udariti Egipat svakojakim čudesima koja ću učiniti u njemu. Posle toga će vas pustiti.
002	EXO	003	021	Još ću učiniti da se Egipćani odobrovolje prema ovom narodu, pa kad pođete, nećete otići praznih ruku.
002	EXO	003	022	Svaka žena će zatražiti od svoje susetke ili od stanarke u svojoj kući predmete od srebra i zlata, i odeću. Sve to stavite na svoje sinove i ćerke. Tako ćete opleniti Egipat.“
002	EXO	004	001	Ali Mojsije odgovori: „A šta ako mi ne poveruju i ne poslušaju me? Šta ako kažu:’Gospod ti se nije ukazao’?“
002	EXO	004	002	Gospod ga upita: „Šta je to u tvojoj ruci?“„Štap“– odgovori ovaj.
002	EXO	004	003	[Bog] mu reče: „Baci ga na zemlju!“[Mojsije] baci štap na zemlju i ovaj se pretvori u zmiju. Mojsije ustukne od nje.
002	EXO	004	004	Gospod reče Mojsiju: „Pruži ruku i uhvati je za rep!“Mojsije pruži ruku i uhvati je za rep, a ona se opet pretvori u štap u njegovoj ruci.
002	EXO	004	005	„Eto, tako će poverovati da ti se ukazao Gospod, Bog njihovih otaca, Bog Avrahamov, Bog Isakov i Bog Jakovljev.“
002	EXO	004	006	Gospod mu ponovo reče: „Uvuci svoju ruku u nedra!“On uvuče svoju ruku u nedra. On izvuče ruku, a ono, ruka mu sva u gubi, [bela] kao sneg.
002	EXO	004	007	[Bog] mu zatim reče: „Vrati svoju ruku u nedra!“[Mojsije] vrati ruku u nedra. Kad je izvukao, opet je bila kao [i ostalo] telo.
002	EXO	004	008	[Bog reče: ] „Ako ti ne poveruju i ne poslušaju svedočanstvo prvog znaka, poverovaće svedočanstvu drugog znaka.
002	EXO	004	009	A ako ne poveruju ni ovim dvoma znacima i ne poslušaju te, ti uzmi vode iz Nila i prolij na tlo, pa će se voda koju si uzeo iz Nila na tlu pretvoriti u krv.“
002	EXO	004	010	Ali Mojsije reče Gospodu: „Oprosti, Gospode, ali ja nisam rečit čovek. Nisam bio ni ranije, a nisam ni sad dok govoriš svome sluzi. Sporo govorim, a jezik mi se zapetlja.“
002	EXO	004	011	Gospod mu odgovori: „Ko je dao usta čoveku? Ko ga čini nemim ili gluvim? Ko mu daje vid ili ga čini slepim? Zar nisam to ja, Gospod?
002	EXO	004	012	Zato idi sad, ja ću biti s tobom kad budeš govorio i poučiti te šta da kažeš.“
002	EXO	004	013	No, Mojsije reče: „Molim te, Gospode, pošalji nekog drugog.“
002	EXO	004	014	Gospod se na to razgnevi na Mojsija, pa mu reče: „Nije li Aron, Levit, tvoj brat? Znam da je on veoma rečit. Evo, on ti upravo izlazi u susret. Kad te bude video, od srca će ti se obradovati.
002	EXO	004	015	Ti ćeš govoriti s njim i preneti mu ove reči. Ja ću biti s tobom i s njim kad budete govorili, i poučiti vas šta da radite.
002	EXO	004	016	On će govoriti narodu umesto tebe; on će ti biti umesto usta, a ti ćeš njemu biti umesto Boga.
002	EXO	004	017	Uzmi ovaj štap u svoju ruku. Njime ćeš činiti znakove.“
002	EXO	004	018	Mojsije se vrati svome tastu Jotoru, pa mu reče: „Dopusti mi da se vratim svojoj braći koja su u Egiptu, da vidim jesu li još u životu.“„Pođi u miru“– reče Jotor Mojsiju.
002	EXO	004	019	Zatim Gospod reče Mojsiju u Madijanu: „Idi, vrati se u Egipat, jer su pomrli svi koji su hteli da te ubiju.“
002	EXO	004	020	Mojsije uzme svoju ženu i svoje sinove, posadi ih na magarca, pa se vrati u egipatsku zemlju. U ruku je uzeo štap Božiji.
002	EXO	004	021	Gospod reče Mojsiju: „Kad se vratiš u Egipat, gledaj da pred faraonom učiniš sva čudesa za koja sam ti dao moć. [Ipak], ja ću otvrdnuti njegovo srce, tako da neće pustiti narod da ode.
002	EXO	004	022	A faraonu ćeš reći ovo:’Govori Gospod: Izrailj je moj sin prvenac.
002	EXO	004	023	Rekao sam ti: „Pusti mog sina da mi služi. Odbiješ li da ga pustiš, čuvaj se: ja ću ubiti tvog prvenca.“’“
002	EXO	004	024	Ali kad su na putu stali da prenoće, Gospod navali [na Mojsija] da ga ubije.
002	EXO	004	025	Tada Sefora uzme kameni nož i obreže svoga sina, te se kožicom dotakne [Mojsijevih] nogu i reče: „Ti si mi krvav muž.“
002	EXO	004	026	Tada ga je [Gospod] ostavio. Tom prilikom je rekla: „Krvav muž“, [misleći] na obrezanje.
002	EXO	004	027	Gospod reče Aronu: „Pođi u pustinju da sretneš Mojsija.“On pođe. Kad se sastao sa Mojsijem na Božijoj gori, poljubio ga je.
002	EXO	004	028	Tada je Mojsije ispričao Aronu sve što je Gospod rekao kad ga je poslao, i o svim znacima koje mu je naredio [da učini].
002	EXO	004	029	Zatim Mojsije i Aron odu i okupe sve izrailjske starešine.
002	EXO	004	030	Aron je ispričao sve što je Gospod rekao Mojsiju, a Mojsije je učinio znakove na oči naroda.
002	EXO	004	031	Narod je tome poverovao. A kad su čuli da je Gospod posetio Izrailjce i da je video njihov jad, pali su na kolena i poklonili se [Gospodu].
002	EXO	005	001	Nakon toga Mojsije i Aron odu k faraonu i reknu mu: „Govori Gospod, Bog Izrailjev:’Pusti moj narod da ode i u moju čast proslavi praznik u pustinji.’“
002	EXO	005	002	Ali faraon odgovori: „Ko je taj Gospod, pa da poslušam šta on kaže, i da pustim Izrailjce da odu? Ja tog Gospoda ne znam, a niti ću pustiti Izrailjce da odu.“
002	EXO	005	003	„Bog Jevreja se sreo sa nama – odgovore oni. Zato nas pusti da odemo tri dana hoda u pustinju i prinesemo žrtvu Gospodu, Bogu svojemu, da nas ne udari pomorom ili mačem.“
002	EXO	005	004	Nato egipatski car reče: „Mojsije i Arone, zašto odvraćate narod od njegovog posla? Vratite se svome poslu!“
002	EXO	005	005	Faraon još reče: „Eto, sad kad se narod u zemlji toliko umnožio, vi ih sprečavate u poslu.“
002	EXO	005	006	Tog istog dana faraon naredi upravnicima ropske tlake i njihovim nadzornicima:
002	EXO	005	007	„Ne opskrbljujte više narod slamom za pravljenje opeke kao do sada. Neka idu sami i skupljaju slamu.
002	EXO	005	008	Ipak, zahtevajte od njih istu količinu opeke koju su pravili do sad. Ne smanjujte je. To su lenštine! Zato i viču:’Idemo da prinesemo žrtvu svome Bogu!’
002	EXO	005	009	Naterajte taj svet da još teže radi; kad budu radili, neće obraćati pažnju na izmišljotine.“
002	EXO	005	010	Upravnici ropske tlake i nadzornici dođu i objave narodu: „Ovako kaže faraon:’Neću vas više opskrbljivati slamom.
002	EXO	005	011	Idite sami i skupljajte je gde god je nađete. Ipak, posao vam neću olakšati.’“
002	EXO	005	012	Zato se narod raziđe po celoj egipatskoj zemlji da skuplja strnjiku umesto slame.
002	EXO	005	013	Upravnici ropske tlake su ih terali govoreći: „Dovršite svoj dnevni posao, kao kad ste dobijali slamu.“
002	EXO	005	014	A izrailjske nadzornike, koje su faraonovi upravnici ropske tlake postavili, tukli su i ispitivali: „Zašto ni juče ni danas niste napravili propisanu količinu opeke kao ranije?“
002	EXO	005	015	Izrailjski nadzornici dođu i zavape k faraonu: „Zašto ovako postupaš sa svojim slugama?
002	EXO	005	016	Slama se više ne daje tvojim slugama, a ipak se od nas traži:’Napravite opeku!’ Evo, sad i tuku tvoje sluge, a kriv je tvoj narod.“
002	EXO	005	017	Ali faraon reče: „Lenštine ste vi, lenštine! Zato i kažete:’Idemo da prinesemo žrtvu Gospodu.’
002	EXO	005	018	Vraćajte se na posao! Slama vam se neće davati, ali morate napraviti istu količinu opeke.“
002	EXO	005	019	Izrailjski nadzornici su videli da im se loše piše zbog naredbe: „Ne smanjujte dnevnu količinu opeke.“
002	EXO	005	020	Kad su otišli od faraona, nabasali su na Mojsija i Arona, koji su ih čekali.
002	EXO	005	021	Nadzornici im rekoše: „Neka vas Gospod ima na oku i sudi vam, jer ste nas omrazili kod faraona i njegovih dvorana; dali ste im mač u ruke da nas pobiju.“
002	EXO	005	022	Mojsije se obrati Gospodu i reče: „O, Gospode, zašto si uvalio u nevolju ovaj narod? Zašto si me poslao?
002	EXO	005	023	Od kako sam stupio pred faraona da govorim u tvoje ime, on sve gore postupa s ovim narodom, a ti ništa ne činiš da izbaviš svoj narod.“
002	EXO	006	001	Tada Gospod reče Mojsiju: „Sada ćeš videti šta ću učiniti faraonu. Moja moćna ruka će ga naterati da pusti Izrailjce; moja moćna ruka će ga naterati da ih istera iz svoje zemlje.“
002	EXO	006	002	Još reče Bog Mojsiju: „Ja sam Gospod.
002	EXO	006	003	Avrahamu, Isaku i Jakovu sam se objavio pod imenom Bog Svemoćni. Ipak, njima se nisam otkrio pod imenom Gospod.
002	EXO	006	004	Šta više, sklopio sam svoj savez s njima da ću im dati hanansku zemlju, zemlju gde su živeli kao stranci.
002	EXO	006	005	A još sam čuo i uzdisanje Izrailjaca koje Egipćani drže u ropstvu, pa sam se setio svoga saveza.
002	EXO	006	006	Zato reci Izrailjcima:’Ja sam Gospod; ja ću vas izbaviti od egipatskog jarma i osloboditi vas od ropstva. Ja ću ispružiti svoju mišicu da ih strogo kaznim, i tako vas otkupim.
002	EXO	006	007	Uzeću vas sebi za narod, i ja ću biti vaš Bog. Tada ćete znati da sam vas ja, Gospod, vaš Bog, oslobodio od egipatskog jarma.
002	EXO	006	008	Ja ću vas odvesti u zemlju za koju sam se zakleo da ću je dati Avrahamu, Isaku i Jakovu; ja ću vam je dati u posed. Ja sam Gospod.’“
002	EXO	006	009	Mojsije je to preneo Izrailjcima, ali oni nisu hteli da ga slušaju, jer im je duh klonuo od teškog ropstva.
002	EXO	006	010	Tada Gospod reče Mojsiju:
002	EXO	006	011	„Idi i reci faraonu, egipatskom caru, da pusti Izrailjce da odu iz njegove zemlje.“
002	EXO	006	012	Ali Mojsije reče Gospodu: „Evo, kad me Izrailjci nisu poslušali, kako će faraon poslušati mene koji sam nevešt u govoru?“
002	EXO	006	013	No, Gospod je ponovio što je već rekao Mojsiju i Aronu: zapovedio im je da idu k Izrailjcima, i da kažu faraonu, egipatskom caru, da pusti Izrailjce iz Egipta.
002	EXO	006	014	Ovo su glavari rodova. Sinovi Izrailjevog prvenca Ruvima: Enoh, Faluj, Esron i Harmija. To su rodovi Ruvimovi.
002	EXO	006	015	Sinovi Simeunovi: Jemuilo, Jamin, Aod, Jakin, Cohar i Saul, sin jedne Hananke. To su rodovi Simeunovi.
002	EXO	006	016	Ovo su imena Levijevih sinova s njihovim rodoslovom: Girson, Kat i Merarije. Levije je živeo stotinu trideset sedam godina.
002	EXO	006	017	Girsonovi sinovi su: Lovenije i Semaj sa svojim porodicama.
002	EXO	006	018	Katovi sinovi su: Amram, Isar, Hevron i Ozilo. Kat je ukupno živeo stotinu trideset tri godine.
002	EXO	006	019	Merarijevi sinovi su: Molija i Musija. To su Levijevi rodovi po svojim porodicama.
002	EXO	006	020	Amram se oženio svojom tetkom Johavedom, koja mu je rodila Arona i Mojsija. Amram je ukupno živeo stotinu trideset sedam godina.
002	EXO	006	021	Isarovi sinovi su: Korej, Nefeg i Zihrije.
002	EXO	006	022	Ozilovi sinovi su: Misailo, Elisafan i Sitrija.
002	EXO	006	023	Aron se oženio Jelisavetom, ćerkom Aminadavovom, sestrom Nasonovom, koja mu je rodila Nadava, Avijuda, Eleazara i Itamara.
002	EXO	006	024	Korejevi sinovi su: Asir, Elkana i Avijasaf. To su Korejeve porodice.
002	EXO	006	025	Aronov sin, Eleazar, se oženio jednom od Futilovih ćerki, koja mu je rodila Finesa. To su glavari levitskih rodova po svojim porodicama.
002	EXO	006	026	To je onaj Aron i onaj Mojsije kojima je Gospod rekao: „Izvedite Izrailjce iz Egipta po njihovim četama.“
002	EXO	006	027	To su isti Mojsije i Aron koji su rekli faraonu, egipatskom caru, da pusti Izrailjce iz Egipta.
002	EXO	006	028	Onog dana kad je Gospod govorio Mojsiju u Egiptu,
002	EXO	006	029	rekao mu je: „Ja sam Gospod. Reci faraonu, egipatskom caru, sve što ti ja kažem.“
002	EXO	006	030	Ali Mojsije odgovori Gospodu: „Nevešt sam ja u govoru. Kako će me faraon poslušati?“
002	EXO	007	001	Gospod je odgovorio Mojsiju: „Vidi! Postavio sam te da budeš kao Bog faraonu, a tvoj brat Aron biće tvoj prorok.
002	EXO	007	002	Ti ćeš govoriti sve što sam ti zapovedio, a Aron će reći faraonu da pusti Izrailjce iz svoje zemlje.
002	EXO	007	003	Ja ću, pak, otvrdnuti faraonovo srce, i izvesti mnogo svojih znakova i čuda u Egiptu.
002	EXO	007	004	Pošto vas faraon neće poslušati, ja ću zamahnuti svojom rukom na Egipat i udariti ga velikim kaznama, pa ću izvesti svoje čete, svoj narod, Izrailjce, iz Egipta.
002	EXO	007	005	Kad pružim svoju ruku na Egipat i izvedem Izrailjce iz njihove sredine, Egipćani će znati da sam ja Gospod.“
002	EXO	007	006	Mojsije i Aron su učinili onako kako im je Gospod zapovedio.
002	EXO	007	007	Mojsiju je bilo osamdeset, a Aronu osamdeset tri godine kad su govorili s faraonom.
002	EXO	007	008	Gospod reče Mojsiju i Aronu:
002	EXO	007	009	„Kad faraon zatraži od vas:’Učinite kakvo čudo’, ti onda reci Aronu:’Uzmi štap i baci ga pred faraona’, a štap će se pretvoriti u zmiju.“
002	EXO	007	010	Mojsije i Aron stupe pred faraona i učine onako kako im je Gospod zapovedio. Aron baci štap pred faraona i pred njegove dvorane, koji se pretvori u zmiju.
002	EXO	007	011	Ali faraon pozove mudrace i gatare, te ovi vračari učine isto svojim čaranjem.
002	EXO	007	012	Svaki od njih baci svoj štap, i svaki se pretvori u zmiju. Međutim, Aronov štap proguta njihove štapove.
002	EXO	007	013	Ali faraonovo srce je otvrdnulo, te ih nije poslušao, baš kako je Gospod i rekao.
002	EXO	007	014	Gospod reče Mojsiju: „Faraonovo srce je tvrdo, te odbija da pusti narod.
002	EXO	007	015	Idi k faraonu ujutro, kad on dolazi k vodi, i čekaj na obali Nila da ga sretneš. U ruku uzmi štap koji se bio pretvorio u zmiju.
002	EXO	007	016	Reci mu ovo:’Gospod, Bog Jevreja, poslao me je k tebi da ti kažem: „Pusti moj narod da mi služi u pustinji.“Ali ti, evo, sve do sad nisi poslušao.
002	EXO	007	017	Govori Gospod: „Po ovome ćeš znati da sam ja Gospod. Evo, štapom koji mi je u ruci udariću po vodi u Nilu, pa će se pretvoriti u krv.
002	EXO	007	018	Ribe u Nilu će uginuti, a Nil će se tako usmrdeti, da će se Egipćanima gaditi da piju vodu iz njega.“’“
002	EXO	007	019	Gospod još reče Mojsiju: „Reci Aronu:’Uzmi svoj štap i pruži svoju ruku nad egipatske vode: nad njihove reke, prokope, jezera, i na sva sabirališta vode, pa će se pretvoriti u krv.’ Krvi će biti po celom Egiptu, čak i u drvenim i kamenim posudama.“
002	EXO	007	020	Mojsije i Aron učine onako kako im je Gospod zapovedio. Aron podigne svoj štap i na oči faraona i njegovih dvorana udari po vodi u Nilu, na šta se sva voda u Nilu pretvori u krv.
002	EXO	007	021	Sva riba u Nilu je uginula, a Nil se tako usmrdeo da Egipćani nisu mogli da piju vodu iz njega. Krvi je bilo po celom Egiptu.
002	EXO	007	022	Ali i gatari egipatski učine isto svojim čaranjem. No, faraonovo srce je i dalje bilo tvrdo, te ih nije poslušao, baš kako je Gospod rekao.
002	EXO	007	023	Faraon se okrenuo i otišao u svoj dvor, ne uzimajući ni ovo k srcu.
002	EXO	007	024	Sav je Egipat počeo da kopa oko Nila, jer nisu mogli da piju vodu iz Nila.
002	EXO	007	025	Tako je prošlo sedam dana od kako je Gospod udario Nil.
002	EXO	008	001	Gospod reče Mojsiju: „Idi k faraonu i reci mu:’Govori Gospod: „Pusti moj narod da mi služi.
002	EXO	008	002	Ali ako odbiješ da ih pustiš, čuvaj se: ja ću svu zemlju kazniti žabama.
002	EXO	008	003	Nil će vrveti žabama. One će se uvući u tvoj dvor, u tvoju spavaću sobu, u tvoju postelju, u domove tvojih dvorana i tvog naroda, u tvoje pećnice i naćve.
002	EXO	008	004	Žabe će skakati po tebi, tvome narodu i po svim tvojim dvoranima.“’“
002	EXO	008	005	Gospod nastavi da govori Mojsiju: „Reci Aronu:’Ispruži svoju ruku sa svojim štapom nad reke, prokope i jezera, i učini da žabe izađu i navale na egipatsku zemlju.’“
002	EXO	008	006	Aron ispruži svoju ruku nad egipatske vode i žabe izađoše i prekriše egipatsku zemlju.
002	EXO	008	007	Ali i gatari su to isto učinili svojim čaranjem; i oni su učinili da žabe izađu i navale na egipatsku zemlju.
002	EXO	008	008	Tada faraon pozove Mojsija i Arona i reče im: „Molite se Gospodu da odstrani žabe od mene i moga naroda, pa ću pustiti narod da prinese žrtvu Gospodu.“
002	EXO	008	009	Mojsije odgovori faraonu: „Ti imaš čast da mi kažeš kad hoćeš da se molim za tebe, za tvoje dvorane i za tvoj narod, da se žabe povuku od tebe, i tvojih kuća, i da ostanu u Nilu.“
002	EXO	008	010	„Sutra“– odgovori faraon. Mojsije reče: „Neka bude kako si rekao, da znaš da niko nije kao Gospod, naš Bog.
002	EXO	008	011	Žabe će se povući od tebe, tvojih domova, od tvojih dvorana i od tvoga naroda; ostaće samo u Nilu.“
002	EXO	008	012	Kad su Mojsije i Aron otišli od faraona, Mojsije zavapi k Gospodu zbog žaba, koje je doveo na faraona.
002	EXO	008	013	Gospod je učinio kako je Mojsije rekao: žabe su uginule po kućama, dvorištima i poljima.
002	EXO	008	014	Na gomile su ih skupljali, pa se zemlja usmrdela od njih.
002	EXO	008	015	No, kada je faraon video da je nastalo olakšanje, otvrdnuo je srce, te ih nije poslušao, baš kako je Gospod rekao.
002	EXO	008	016	Gospod reče Mojsiju: „Reci Aronu:’Zamahni svojim štapom i udari po prašini na tlu, i ona će se pretvoriti u komarce po celom Egiptu.’“
002	EXO	008	017	Tako su i učinili. Aron ispruži svoju ruku i udari njime po prašini na tlu. Komarci se stušte na ljude i na stoku. Sva prašina na tlu se pretvorila u komarce po celom Egiptu.
002	EXO	008	018	Gatari su takođe pokušali da stvore komarce svojim čaranjem, ali nisu mogli. Tako su se komarci stuštili na ljude i na stoku.
002	EXO	008	019	Tada gatari rekoše faraonu: „To je prst Božiji!“Ali faraonovo srce je i dalje bilo tvrdo, i nije ih poslušao, baš kako je Gospod rekao.
002	EXO	008	020	Gospod reče Mojsiju: „Ustani u rano jutro i stupi pred faraona kad dolazi k vodi, pa mu reci:’Ovo govori Gospod: pusti moj narod da mi služi.
002	EXO	008	021	Jer ako ne pustiš moj narod, čuvaj se: pustiću obade na tebe, na tvoje dvorane, na tvoj narod, i na tvoje kuće. Egipatske kuće će se napuniti obadima. Čak će i tlo na kome stoje vrveti od njih.
002	EXO	008	022	Ipak, u taj dan ću izuzeti gosenski kraj, gde moj narod živi; tamo neće biti obada. Tako ćeš znati da sam ja, Gospod, u ovoj zemlji.
002	EXO	008	023	Tako ću napraviti razliku između tvog i mog naroda. Ovaj znak će se pokazati sutra.’“
002	EXO	008	024	Gospod tako i učini. Rojevi obada navale u faraonov dvor i u kuće njegovih dvorana. Sva je egipatska zemlja nastradala od obada.
002	EXO	008	025	Faraon pozva Mojsija i Arona i reče im: „Idite i prinesite žrtvu svome Bogu, ali tu, u zemlji.“
002	EXO	008	026	Mojsije mu odgovori: „Bilo bi neprimereno učiniti tako nešto. Žrtve koje prinosimo Gospodu, našem Bogu, Egipćanima su odvratne. Ako, dakle, na njihove oči prinesemo žrtve koje su Egipćanima odvratne, neće li nas kamenovati?
002	EXO	008	027	Zato moramo da odemo tri dana hoda u pustinju da prinesemo žrtve Gospodu, našem Bogu, kako nam je zapovedio.“
002	EXO	008	028	„Pustiću vas da odete u pustinju i prinesete žrtve Gospodu, svome Bogu – reče faraon – pod uslovom da ne idete predaleko. Pomolite se i za mene.“
002	EXO	008	029	Mojsije reče: „Evo, čim odem od tebe, ja ću se pomoliti Gospodu, i sutra će se obadi udaljiti od faraona, od njegovih dvorana, i od njegovog naroda. Samo da nas faraon opet ne prevari, te ne pusti narod da prinese žrtve Gospodu.“
002	EXO	008	030	Kad je Mojsije otišao od faraona, pomolio se Gospodu.
002	EXO	008	031	Gospod je učinio što je Mojsije tražio; obadi su se udaljili od faraona, od njegovih dvorana i od njegovog naroda. Ni jedan jedini nije ostao.
002	EXO	008	032	Ali faraon je i ovaj put otvrdnuo srce, pa nije pustio narod.
002	EXO	009	001	Tada Gospod reče Mojsiju: „Idi k faraonu i reci mu:’Ovako kaže Gospod, Bog Jevreja: pusti moj narod da mi služi.
002	EXO	009	002	Jer ako odbiješ da ih pustiš, te ih i dalje budeš zadržavao,
002	EXO	009	003	čuvaj se: ruka će Gospodnja udariti velikim pomorom tvoju stoku u poljima: tvoje konje, magarce, kamile, krupnu i sitnu stoku.
002	EXO	009	004	Ali Gospod će napraviti razliku između stoke Izrailjaca i stoke Egipćana, tako da ništa što pripada Izrailjcima neće uginuti.’“
002	EXO	009	005	Gospod je odredio i vreme za to, rekavši: „Sutra će Gospod učiniti ovo u zemlji.“
002	EXO	009	006	Gospod je to i učinio sutradan: sva egipatska stoka je uginula, dok od izrailjske stoke nijedno grlo nije uginulo.
002	EXO	009	007	Faraon pošalje [ljude] da se raspitaju, i zaista, ni jedno grlo koje pripada Izrailjcima nije uginulo. Ipak, faraonovo srce je ostalo tvrdo, pa nije pustio narod da ide.
002	EXO	009	008	Tada Gospod reče Mojsiju i Aronu: „Uzmite iz peći nekoliko punih šaka pepela, pa neka ga Mojsije, na faraonove oči, baci prema nebu.
002	EXO	009	009	Od toga će nastati sitna prašina koja će se razleteti po celoj egipatskoj zemlji, i od koje će po ljudima i životinjama izbijati veliki čirevi puni gnoja širom Egipta.“
002	EXO	009	010	Oni uzmu pepela iz peći i stanu pred faraona. Onda Mojsije baci pepeo prema nebu, i čirevi puni gnoja izbiju po ljudima i životinjama.
002	EXO	009	011	Gatari nisu mogli da se pojave pred Mojsijem zbog čireva, jer su i po gatarima izbili čirevi, kao i po ostalim Egipćanima.
002	EXO	009	012	No, Gospod je otvrdnuo faraonovo srce, pa ih nije poslušao, baš kako je Gospod rekao Mojsiju.
002	EXO	009	013	Tada Gospod reče Mojsiju: „Porani ujutro i stani pred faraona, pa mu reci:’Ovako kaže Gospod, Bog Jevreja: pusti moj narod da mi služi.
002	EXO	009	014	Naime, ovaj put ću poslati sve svoje pošasti na tebe, na tvoje dvorane i na tvoj narod, tako da znaš da na celoj zemlji nema nikoga kao što sam ja.
002	EXO	009	015	Jer, da sam već ispružio svoju ruku i udario pomorom tebe i tvoj narod, nestalo bi te s lica zemlje.
002	EXO	009	016	Baš zato sam te i postavio da na tebi pokažem svoju silu, i da se moje ime razglasi po celom svetu.
002	EXO	009	017	Ti, dakle, još uvek ugnjetavaš moj narod i ne puštaš ga da ide.
002	EXO	009	018	Evo, sutra ću pustiti tako strašan grad kakvog nije bilo u Egiptu od kako je postao, pa sve do sad.
002	EXO	009	019	Zato pošalji [ljude] da uteraju unutra tvoju stoku i sve što je tvoje na polju. Svaki čovek ili životinja koji se nađu na polju, a ne sklone se pod krov, poginuće kad grad počne da pljušti po njima.’“
002	EXO	009	020	Oni faraonovi dvorani, koji su se pobojali Gospodnje reči, uteraju svoje sluge i stoku pod krov.
002	EXO	009	021	A oni koji nisu marili za Gospodnju reč, ostavili su svoje sluge i stoku u polju.
002	EXO	009	022	Tada Gospod reče Mojsiju: „Pruži svoju ruku prema nebu, pa neka zapljušti grad po celom Egiptu, po ljudima, životinjama i po svem bilju u Egiptu.“
002	EXO	009	023	Mojsije pruži svoj štap prema nebu. Gospod pošalje gromove i grad, a munje se obore na zemlju. Gospod je zasuo gradom zemlju Egipćana.
002	EXO	009	024	Grad je pljuštao, a kroz njega su parale munje. Tako teškog grada nikada nije bilo u Egiptu otkako je naroda u njemu.
002	EXO	009	025	Grad je pobio u celom Egiptu sve što se našlo napolju, ljude i životinje; uništio je i sve bilje na poljima i polomio sve poljsko drveće.
002	EXO	009	026	Samo u gosenskom kraju, gde su živeli Izrailjci, nije bilo grada.
002	EXO	009	027	Tada je faraon pozvao Mojsija i Arona i rekao im: „Ovaj put sam sagrešio. Gospod je u pravu, a ja i moj narod smo krivi.
002	EXO	009	028	Pomolite se Gospodu da prestanu ovi gromovi i grad, a ja ću vas pustiti da idete. Ne morate se duže zadržavati.“
002	EXO	009	029	Mojsije mu odgovori: „Čim izađem iz grada, podići ću svoje ruke k Gospodu i gromovi će prestati, a ni grada više neće biti, tako da znaš da zemlja pripada Gospodu.
002	EXO	009	030	Ipak, ja znam da se ni ti ni tvoji dvorani još uvek ne bojite Gospoda Boga.“
002	EXO	009	031	Tako su propali lan i ječam, jer je ječam bio u klasu, a lan je tek propupeo.
002	EXO	009	032	Pšenica i raž nisu stradali, jer su pozna žita.
002	EXO	009	033	Mojsije je otišao od faraona, [izašao iz] grada, te podigao ruke k Gospodu. Gromovi i grad su prestali, a ni kiša više nije padala na zemlju.
002	EXO	009	034	Kad je faraon video da su prestali gromovi, grad i kiša, ponovo je zgrešio; otvrdnuli su srce i on i njegovi dvorani.
002	EXO	009	035	Pošto je faraonovo srce otvrdnulo, on nije pustio Izrailjce da idu, baš kako je Gospod rekao preko Mojsija.
002	EXO	010	001	Tada Gospod reče Mojsiju: „Idi k faraonu, jer sam otvrdnuo srce njemu i njegovim dvoranima, da bih učinio znakove među njima,
002	EXO	010	002	te da bi ti pripovedao svojim sinovima i unucima kako sam strogo postupio s Egipćanima, i kakve sam znakove izveo među njima, da biste znali da sam ja Gospod.“
002	EXO	010	003	Mojsije i Aron dođu k faraonu i kažu mu: „Ovako kaže Gospod, Bog Jevreja:’Dokle ćeš odbijati da mi se pokoriš? Pusti moj narod da mi služi.
002	EXO	010	004	Odbiješ li da ih pustiš, čuvaj se, jer ću sutra dovesti skakavce na tvoju zemlju.
002	EXO	010	005	Oni će prekriti površinu, tako da se zemlja neće videti, pa će pojesti sve što je ostalo posle grada. Poješće ti čak i drveće što je tek počelo da raste na polju.
002	EXO	010	006	Ispuniće tvoj dvor, kuće tvojih dvorana, i kuće svih Egipćana. Tako nešto nisu videli ni tvoji oci, a ni oci tvojih otaca, otkako su se pojavili na zemlji pa do dana današnjeg.’“Mojsije se okrene, pa ode od faraona.
002	EXO	010	007	Tada faraonu rekoše njegovi dvorani: „Dokle će nas ovaj odvlačiti u propast? Pusti te ljude da idu, pa neka služe Gospodu, svome Bogu. Zar ne vidiš da je Egipat propao?“
002	EXO	010	008	Vrate oni Mojsija i Arona k faraonu, a on im reče: „Idite i služite Gospodu, svome Bogu! Ko sve ide?“
002	EXO	010	009	Mojsije odgovori: „Svi mi idemo, stari i mladi, naši sinovi i ćerke, naša sitna i krupna stoka, jer idemo da proslavimo praznik Gospodu.“
002	EXO	010	010	[Faraon] mu na to reče: „Tako bio Gospod s vama, ako vas pustim sa vašim ženama i decom! Vidi se da nemate dobre namere.
002	EXO	010	011	Nikako! Neka idu samo odrasli muškarci da služe Gospodu, jer to je ono što ste tražili.“Time su bili oterani od faraona.
002	EXO	010	012	Tada Gospod reče Mojsiju: „Ispruži svoju ruku nad egipatskom zemljom, pa će skakavci navaliti na Egipat i pojesti sve bilje što je ostalo od grada.“
002	EXO	010	013	Mojsije ispruži svoj štap nad Egiptom, a Gospod navede na zemlju istočni vetar koji je duvao celi dan i celu noć. Ujutro je vetar doneo skakavce.
002	EXO	010	014	Skakavci su navalili na celu egipatsku zemlju i spustili se na celu zemlju u ogromnom broju. Toliko skakavaca nikada ranije nije bilo, a niti će ih ikad više biti.
002	EXO	010	015	Pokrili su površinu cele zemlje, tako da je bila tamna. Pojeli su sve bilje u zemlji i svaki plod na drveću koji je ostao od grada. U celoj egipatskoj zemlji nije ostalo ni lista na drvetu, ni travke na polju.
002	EXO	010	016	Faraon brže-bolje pozove Mojsija i Arona, pa im reče: „Zgrešio sam protiv Gospoda, vašeg Boga, i protiv vas.
002	EXO	010	017	Oprostite mi moj greh još ovaj put i pomolite se Gospodu, vašem Bogu, da otkloni od mene ovu pogibeljnu pošast.“
002	EXO	010	018	Kad je Mojsije otišao od faraona, pomolio se Gospodu.
002	EXO	010	019	Tada je Gospod pokrenuo veoma jak zapadni vetar koji je poneo skakavce i sručio ih u Crveno more. Nijedan jedini skakavac nije ostao u egipatskoj zemlji.
002	EXO	010	020	Ipak, Gospod je učinio da otvrdne srce faraonu, pa nije pustio Izrailjce.
002	EXO	010	021	Tada Gospod reče Mojsiju: „Ispruži svoju ruku prema nebu, pa nek se spusti tama na Egipat, takva tama da se može opipati.“
002	EXO	010	022	Mojsije ispruži svoju ruku prema nebu i spusti se gusta tama na celi Egipat. Trajala je tri dana.
002	EXO	010	023	Ta tri dana čovek čoveka nije mogao da vidi, i niko se nije micao sa svoga mesta. Međutim, u svim izrailjskim domovima bilo je svetla.
002	EXO	010	024	Tada faraon pozva Mojsija i reče: „Idite i služite Gospodu! Samo vaša sitna i krupna stoka neka ostane ovde. Vaše žene i deca mogu da idu s vama.“
002	EXO	010	025	Mojsije odgovori: „Moraš nam dati da Gospodu, svome Bogu, prinesemo prinose i žrtve svespalnice.
002	EXO	010	026	Prema tome, s nama idu i naša stada, neće ostati ni papak, jer od njih treba da izaberemo ono što ćemo prineti Gospodu, našem Bogu. Naime, mi ne znamo šta da prinesemo Gospodu, dok ne dođemo tamo.“
002	EXO	010	027	Ali Gospod je otvrdnuo faraonovo srce, te nije pristao da ih pusti.
002	EXO	010	028	„Odlazi! – reče faraon Mojsiju. Dobro pazi da se više ne pojavljuješ preda mnom. Onog dana kad mi lice vidiš, umrećeš.“
002	EXO	010	029	Mojsije mu reče: „Tako će i biti; više ti neću videti lice.“
002	EXO	011	001	Gospod reče Mojsiju: „Dovešću još jednu pošast na faraona i na Egipat. Posle toga će vas pustiti da idete odavde. I ne samo da će vas pustiti, izgnaće vas odavde.
002	EXO	011	002	A izrailjskom narodu reci da svaki čovek zatraži od svog suseda i svaka žena od svoje susetke dragocenosti od srebra i zlata.“
002	EXO	011	003	Gospod je učinio da Egipćani budu naklonjeni narodu. Šta više, sam Mojsije je uživao veliki ugled u Egiptu, među faraonovim dvoranima i narodom.
002	EXO	011	004	Mojsije reče: „Ovako kaže Gospod:’Oko ponoći proći ću Egiptom,
002	EXO	011	005	te će svaki prvenac u Egiptu umreti: od faraonovog prvenca koji sedi na prestolu, do prvenca sluškinje što stoji za žrvnjem, te sva prvina od stoke.
002	EXO	011	006	Tada će u celom Egiptu nastati veliko naricanje, kakvog nije bilo niti će ikad više biti.
002	EXO	011	007	A kod Izrailjaca ni pas neće zarežati na čoveka ili na životinju. Po tome ćete znati da je Gospod napravio razliku između Egipćana i Izrailjaca.’
002	EXO	011	008	Onda će tvoji službenici doći k meni, pasti ničice preda mnom i reći mi:’Odlazite i ti i sav narod koji ide za tobom!’ Posle toga ću otići.“Mojsije ode od faraona kipteći od gneva.
002	EXO	011	009	Gospod reče Mojsiju: „Faraon vas neće poslušati, zato da bih umnožio svoja čudesa u Egiptu.“
002	EXO	011	010	Mojsije i Aron su učinili sva ova čuda pred faraonom, ali je Gospod otvrdnuo srce faraonu, te nije pustio Izrailjce iz Egipta.
002	EXO	012	001	Gospod reče Mojsiju i Aronu u Egiptu:
002	EXO	012	002	„Ovaj mesec neka bude za vas početak meseci. Neka vam bude prvi mesec u godini.
002	EXO	012	003	Recite ovo svoj zajednici izrailjskoj:’Desetog dana ovog meseca neka svako nabavi po jagnje za svoju porodicu; jedno po domaćinstvu.
002	EXO	012	004	Ako je domaćinstvo suviše malo da ga pojede, neka ga podeli sa najbližim susedom, prema broju osoba i prema količini koju svako može da pojede.
002	EXO	012	005	Jagnje neka bude bez mane, muško, staro godinu dana. Možete da izaberete bilo jagnje bilo jare.
002	EXO	012	006	Čuvajte ga do četrnaestog dana ovog meseca, a onda neka ga sva sabrana izrailjska zajednica zakolje uveče.
002	EXO	012	007	Zatim neka uzmu nešto krvi i poškrope njome oba dovratka i nadvratnik kuće u kojoj će se jagnje jesti.
002	EXO	012	008	Te iste noći neka jedu meso pečeno na vatri, sa beskvasnim hlebom i gorkim zeljem.
002	EXO	012	009	Ne jedite sirovo ili kuvano meso, nego ispečeno na vatri: sa glavom, nogama i iznutricama.
002	EXO	012	010	Ne ostavljajte ništa do jutra. Ako nešto preostane do jutra, spalite na vatri.
002	EXO	012	011	A ovako ćete ga jesti: opasanog struka, sa obućom na nogama i štapom u ruci. Ješćete ga u žurbi: to je pasha Gospodnja.
002	EXO	012	012	Jer te ću noći proći egipatskom zemljom i pobiti sve prvence u Egiptu, kako ljude tako životinje. Ja sam Gospod, i ja ću kazniti sve egipatske bogove.
002	EXO	012	013	A krv neka vam služi kao znak na kućama u kojima živite. Kad budem opazio krv, proći ću mimo vas, tako da vas neće zadesiti zatirući pomor kad budem udario egipatsku zemlju.
002	EXO	012	014	Taj dan neka vam bude spomen-dan. Slavite ga kao praznik Gospodu. Praznujte ga od pokolenja do pokolenja; to je trajna uredba.
002	EXO	012	015	Sedam dana jedite beskvasni hleb. Prvoga dana uklonite sav kvasac iz vaših kuća. Jer, ko god bi jeo nešto s kvascem između prvog i sedmog dana, taj neka se istrebi iz Izrailja.
002	EXO	012	016	Prvoga dana održavajte sveti sabor, a tako i sedmoga dana. Tih dana ne radite nikakva posla. Pripremaćete samo ono što svako mora da jede.
002	EXO	012	017	Slavite [praznik] Beskvasnih hlebova, jer sam baš tog dana izveo vaše čete iz Egipta. Slavite, stoga, ovaj dan od pokolenja do pokolenja; to je trajna uredba.
002	EXO	012	018	Od večeri četrnaestoga dana prvoga meseca do večeri dvadeset prvoga dana istoga meseca jedite beskvasni hleb.
002	EXO	012	019	Sedam dana ne sme da se nađe kvasca u vašim kućama. Ko god bi jeo nešto s kvascem, taj neka se istrebi iz izrailjske zajednice, bilo da je stranac ili domaći.
002	EXO	012	020	Ne jedite ništa što je s kvascem. U svim svojim naseobinama jedite beskvasni hleb.’“
002	EXO	012	021	Mojsije je zatim sazvao sve izrailjske starešine i rekao im: „Idite i nabavite jagnjad za vaše porodice, pa zakoljite pashalno jagnje.
002	EXO	012	022	Zatim uzmite kitu izopa i zamočite je u krv koja je u zdeli, pa tom krvlju iz zdele poškropite nadvratnik i oba dovratka. Niko od vas neka ne izlazi preko kućnih vrata do jutra.
002	EXO	012	023	Kad Gospod bude prolazio da potuče Egipćane, videće krv na nadvratniku i na oba dovratka, pa će proći pokraj vrata, te neće dozvoliti Pogubitelju da uđe kroz vrata vaših kuća i potuče vas.
002	EXO	012	024	Ova uputstva držite kao trajnu uredbu za sebe i za svoju decu.
002	EXO	012	025	I kada uđete u zemlju koju će vam Gospod dati, vršite ovaj obred.
002	EXO	012	026	Kad vas zapitaju vaša deca:’Kakav je to obred?’,
002	EXO	012	027	vi im recite:’Ovo je pashalna žrtva Gospodu, koji je prošao pokraj kuća Izrailjaca u Egiptu kad je ubijao Egipćane, dok je naše domove pošteđivao.’“A narod je kleknuo i poklonio se.
002	EXO	012	028	Izrailjci odu i učine onako kako je Gospod zapovedio Mojsiju i Aronu.
002	EXO	012	029	A u ponoć Gospod pobije sve prvence u egipatskoj zemlji: od faraonovog prvenca koji sedi na prestolu do prvenca zatvorenika u tamnici, a tako i prvinu stoke.
002	EXO	012	030	Faraon se probudio te noći, kao i svi njegovi dvorani i svi Egipćani, jer se glasan lelek otegnuo Egiptom. Naime, nije bilo kuće u kojoj nije bilo mrtvaca.
002	EXO	012	031	Iste noći je faraon pozvao Mojsija i Arona i rekao im: „Ustajte i odlazite od mog naroda i vi i Izrailjci! Idite i služite Gospodu kako ste zahtevali.
002	EXO	012	032	Povedite svoju sitnu i krupnu stoku kako ste tražili, i idite pa i mene blagoslovite.“
002	EXO	012	033	Egipćani su terali narod da što pre ode iz zemlje, jer su govorili: „Svi ćemo izginuti!“
002	EXO	012	034	Tako je narod poneo svoje još neuskislo testo, noseći ga na ramenima u naćvama uvijenim u ogrtače.
002	EXO	012	035	Izrailjci su, takođe, učinili onako kako im je Mojsije rekao: tražili su od Egipćana dragocenosti od srebra i zlata, i odeću.
002	EXO	012	036	Gospod je učinio da Egipćani budu blagonakloni prema narodu, pa su davali. Tako su oplenili Egipćane.
002	EXO	012	037	Izrailjci se zapute iz Ramese prema Sokotu. Bilo je oko šest stotina hiljada ratnika-pešaka, ne računajući žene i decu.
002	EXO	012	038	Sa njima je otišlo i mnoštvo različitih naroda i veoma mnogo stoke, krupne i sitne.
002	EXO	012	039	Zatim su od testa koje su poneli iz Egipta ispekli beskvasne lepinje. Testo nije bilo uskislo, jer su bili isterani iz Egipta, te nisu mogli da se duže zadržavaju. Zato nisu pripremili ni zalihe hrane za put.
002	EXO	012	040	Izrailjci su u Egiptu proveli ukupno četiri stotine trideset godina.
002	EXO	012	041	A kada se navršilo četiri stotine trideset godina, na sam taj dan, sve čete Gospodnje su izašle iz egipatske zemlje.
002	EXO	012	042	Pošto je te noći Gospod probdeo da ih izvede iz Egipta, ova noć će za sve Izrailjce biti noć bdenja Gospodu za sva pokolenja.
002	EXO	012	043	Gospod reče Mojsiju i Aronu: „Ovo je uredba za Pashu: Nijedan stranac ne sme jesti pashalnu večeru.
002	EXO	012	044	Svaki rob, kupljen novcem i obrezan, može je jesti.
002	EXO	012	045	Ipak, došljak ili najamnik ne mogu je jesti.
002	EXO	012	046	Jedite je u jednoj kući. Meso ne iznosite iz kuće. Ne lomite ni jednu kost [žrtve].
002	EXO	012	047	Sva izrailjska zajednica mora da se pridržava ovoga.
002	EXO	012	048	Ako stranac koji boravi kod tebe želi da proslavi Pashu Gospodu, svi muški u njegovom domu moraju da se obrežu. Tek onda može da je proslavi, jer će biti kao i žitelj zemlje. Nijedan neobrezani ne može da pristupi večeri.
002	EXO	012	049	Isti zakon neka važi i za domaćeg i za stranca koji boravi kod tebe.“
002	EXO	012	050	Svi Izrailjci su učinili onako kako je Gospod zapovedio Mojsiju i Aronu.
002	EXO	012	051	Tog istog dana je Gospod izveo Izrailjce iz Egipta, četu po četu.
002	EXO	013	001	Gospod reče Mojsiju:
002	EXO	013	002	„Posvetite mi svakog prvenca. Svako muško dete među Izrailjcima – prvenac majčine utrobe, kao i sva prvina stoke, meni pripadaju.“
002	EXO	013	003	Mojsije reče narodu: „Pamtite ovaj dan u koji ste izašli iz Egipta, iz kuće ropstva, jer vas je Gospod snažnom rukom izveo odande. Hleb s kvascem neka se ne jede!
002	EXO	013	004	Danas izlazite, u mesecu avivu.
002	EXO	013	005	A kad te Gospod uvede u zemlju Hananaca, Hetita, Amorejaca, Evejaca i Jevusejaca, za koju se zakleo vašim ocima da će vam je dati, zemlju kojom teku med i mleko, vršićeš ovaj obred u ovom mesecu:
002	EXO	013	006	Sedam dana jedite beskvasni hleb, a sedmoga dana neka bude praznik Gospodu.
002	EXO	013	007	Beskvasni hleb će se jesti sedam dana. Hleb s kvascem ne sme ni da se vidi. Kvascu nigde ni traga da ne bude na svom tvom području.
002	EXO	013	008	Tog dana ćeš reći svome sinu:’To je zbog onog što je Gospod učinio za mene kad sam izašao iz Egipta.’
002	EXO	013	009	To će ti biti kao znak na tvojoj ruci i podsetnik pred očima, da bi Gospodnji Zakon bio na tvojim ustima. Jer, Gospod te je snažnom rukom izveo iz Egipta.
002	EXO	013	010	Vršićeš ovu uredbu svake godine u naznačeno vreme.
002	EXO	013	011	A kad te Gospod dovede u zemlju Hananaca, kako se zakleo tebi i tvojim ocima, i preda ti je,
002	EXO	013	012	odvojićeš svakog prvenca majčine utrobe Gospodu. Isto tako će i sva muška prvina stoke pripadati Gospodu.
002	EXO	013	013	Svako prvorođeno magare ćeš otkupiti jagnjetom ili jaretom. Ako ga ne otkupiš, slomi mu vrat. Otkupićeš i svakog prvenca od svojih sinova.
002	EXO	013	014	Kad te tvoj sin danas-sutra upita:’Šta to znači?’, ti mu reci:’Gospod nas je snagom svoje ruke izveo iz Egipta, iz kuće ropstva.
002	EXO	013	015	Kad je faraon tvrdoglavo odbio da nas pusti, Gospod je pobio sve prvence u egipatskoj zemlji: od prvenaca ljudi do prvine stoke. Zato ja Gospodu prinosim na žrtvu svaku mušku prvinu majčine utrobe, a svakog prvenca među svojim sinovima otkupljujem.
002	EXO	013	016	To će ti biti kao znak na ruci i kao podsetnik pred tvojim očima da nas je Gospod snagom svoje ruke izveo iz Egipta.’“
002	EXO	013	017	A kad je faraon pustio narod da ide, Gospod ih nije poveo putem koji vodi u filistejsku zemlju, iako je onuda bilo bliže. Gospod je, naime, rekao: „Kad narod vidi ratovanje, mogao bi da se predomisli i vrati u Egipat.“
002	EXO	013	018	Zato ih je poveo zaobilaznim putem kroz pustinju prema Crvenom moru. Izrailjci su otišli iz Egipta u punoj ratnoj spremi.
002	EXO	013	019	Mojsije je sa sobom poneo Josifove kosti, jer je ovaj tražio od Izrailjaca da mu se svečano zakunu: „Bog će vam svakako priteći u pomoć. Tada ćete odavde poneti sa sobom i moje kosti.“
002	EXO	013	020	[Izrailjci] su krenuli iz Sokota, a utaborili se u Etamu, na rubu pustinje.
002	EXO	013	021	Gospod je išao pred njima danju u stubu od oblaka da im pokazuje put, a noću u stubu od ognja, da im osvetljava put, da bi mogli da putuju i danju i noću.
002	EXO	013	022	Stub od oblaka pred narodom nije odstupao danju, niti stub od ognja noću.
002	EXO	014	001	Gospod reče Mojsiju:
002	EXO	014	002	„Reci Izrailjcima neka se vrate i utabore pred Pi-Hahirotom između Migdola i mora, nasuprot Vel-Sefona. Utaborite se nasuprot ovom mestu, uz more.
002	EXO	014	003	Faraon će reći:’Izrailjci besciljno tumaraju zemljom; opkolila ih je pustinja.’
002	EXO	014	004	No, ja ću otvrdnuti srce faraonu, i on će krenuti u poteru za njima. Međutim, ja ću se proslaviti nad faraonom i svom njegovom vojskom. Tada će Egipćani znati da sam ja Gospod.“Izrailjci tako i učine.
002	EXO	014	005	Kad su egipatskog cara izvestili da je narod pobegao, faraon i njegovi dvorani se predomisle o narodu. Rekoše: „Šta to učinismo! Pustili smo Izrailjce i oni nam neće više robovati!“
002	EXO	014	006	Zato je upregnuo svoja bojna kola i poveo svoju vojsku sa sobom.
002	EXO	014	007	Poveo je šest stotina najboljih bojnih kola zajedno sa ostalim bojnim kolima po Egiptu. Sva kola su imala zapovednike.
002	EXO	014	008	Gospod je otvrdnuo srce faraonu, egipatskom caru, te je ovaj krenuo u poteru za Izrailjcima, koji su izašli s uzdignutom pesnicom.
002	EXO	014	009	Egipćani su se dali u poteru za njima sa svim faraonovim konjima, bojnim kolima, konjanicima i vojskom, i konačno ih stigli kod Pi-Hahirota, nasuprot Vel-Sefona.
002	EXO	014	010	Kad se faraon približio, Izrailjci su se osvrnuli i opazili da su im Egipćani za petama. U velikom strahu, Izrailjci zavape Gospodu.
002	EXO	014	011	Onda rekoše Mojsiju: „Zar u Egiptu nije bilo grobova, nego si nas doveo tu u pustinju da pomremo? Šta je trebalo da nas izvodiš iz Egipta?
002	EXO	014	012	Nismo li ti ovo govorili i u Egiptu:’Idi od nas, neka služimo Egipćanima! Jer bolje nam je da robujemo Egipćanima, nego da pomremo u pustinji!’“
002	EXO	014	013	Ali Mojsije odgovori narodu: „Ne bojte se! Ostanite na svom mestu, pa ćete videti šta će Gospod učiniti da vas spase danas. Naime, Egipćane koje danas vidite nikada više nećete videti.
002	EXO	014	014	Gospod će se boriti za vas. Budite spokojni!“
002	EXO	014	015	Gospod upita Mojsija: „Zašto vapiš k meni? Reci Izrailjcima da krenu na put.
002	EXO	014	016	A ti podigni svoj štap, ispruži svoju ruku nad morem i razdeli ga na dvoje, da Izrailjci mogu da prođu sred mora po suvom.
002	EXO	014	017	Ja ću, evo, otvrdnuti srce Egipćanima, te će oni krenuti za njima, ali ja ću se proslaviti nad faraonom i svom njegovom vojskom, njegovim bojnim kolima i konjanicima.
002	EXO	014	018	Kad se proslavim nad faraonom, njegovim bojnim kolima i konjanicima, Egipćani će znati da sam ja Gospod.“
002	EXO	014	019	Tada se Anđeo Gospodnji, koji je išao pred izrailjskim taborom, premestio iza njih. Stub od oblaka pred njima se takođe pomerio, došao im iza leđa i stao,
002	EXO	014	020	našavši se između egipatskog tabora i izrailjskog tabora. Oblak je noću zamračivao jedne, dok je drugima svetleo, tako da cele noći nisu mogli da priđu jedni drugima.
002	EXO	014	021	Mojsije ispruži svoju ruku nad morem, a Gospod pošalje jak istočni vetar koji je uzbijao vodu cele noći, učinivši da se more isuši. Voda se podelila,
002	EXO	014	022	pa su Izrailjci hodali posred mora po suvom dnu. Voda im je stajala kao zid s desne i leve strane.
002	EXO	014	023	Tada se Egipćani sa svim faraonovim konjima, bojnim kolima i konjanicima spuste u more i počnu da ih gone.
002	EXO	014	024	Pred samu zoru, Gospod pogleda dole iz stuba od ognja i oblaka na egipatsku vojsku i u nju unese pometnju.
002	EXO	014	025	Zaglavio je točkove na bojnim kolima, tako da su se teškom mukom pokretali. „Bežimo od Izrailjaca – povikaše Egipćani – jer se Gospod bori za njih protiv Egipćana!“
002	EXO	014	026	Gospod reče Mojsiju: „Ispruži ruku nad morem, da se voda vrati na Egipćane, na njihova bojna kola i konjanike.“
002	EXO	014	027	Mojsije ispruži ruku nad morem, i u osvit zore se voda vrati na svoje mesto. Egipćani su bežali od vode, ali ih je Gospod sručio usred mora.
002	EXO	014	028	Voda se vratila i potopila bojna kola i konjanike, svu faraonovu vojsku koja je bila krenula za Izrailjcima u more. Ni jedan od njih nije preživeo.
002	EXO	014	029	A Izrailjci su hodali posred mora po suvom dnu, dok su im zidovi vode stajali s desna i s leva.
002	EXO	014	030	Tog dana je Gospod izbavio Izrailjce iz ruku Egipćana, a Izrailjci su videli mrtve Egipćane na morskoj obali.
002	EXO	014	031	Kad su Izrailjci videli veliku silu koju je Gospod pokazao nad Egipćanima, narod se pobojao Gospoda, pa su poverovali Gospodu i njegovom sluzi Mojsiju.
002	EXO	015	001	Tada su Mojsije i Izrailjci zapevali ovu pesmu u slavu Gospoda: „Gospodu ću zapevati, jer se silno proslavio, konja i konjanika u more je svalio.
002	EXO	015	002	Gospod je moja sila i pesma, on mi je spasenje. On je moj Bog, slaviću Boga oca svoga, njega ću ja uzvisivati.
002	EXO	015	003	Gospod je ratnik, Gospod mu je ime.
002	EXO	015	004	Kola je faraonova i vojsku njegovu u more sručio, čelnici se vojni u moru Crvenom podavili. Tama ih je prekrila,
002	EXO	015	005	u dubine su morske kao kamen potonuli.
002	EXO	015	006	Desnica se tvoja, Gospode, proslavila silom, desnica je tvoja, Gospode, zatrla dušmana.
002	EXO	015	007	Veličanstvom svoje slave oborio si one što se protiv tebe bune, svoj gnev si kao oganj poslao, proždro ih je kao slamu.
002	EXO	015	008	Na dah tvojih nozdrva sabraše se vode, stihije se morske kao zid uspraviše, u srcu mora bezdan se morski u tlo čvrsto pretvori.
002	EXO	015	009	Dušmanin reče:’Goniću ih, uhvatiti, plen svoj podeliti, zasitiću njima svoju dušu; svoj ću mač isukati i silom ih porobiti.’
002	EXO	015	010	Na dah tvojih usta more ih je prekrilo, potonuše kao olovo u moćnim vodama.
002	EXO	015	011	Ko je kao ti, Gospode, među bogovima? Ko je kao ti, veličanstven u svetosti, strašan u slavi, tvorac čudesa?
002	EXO	015	012	Ispružio si svoju desnicu i zemlja ih je progutala.
002	EXO	015	013	Svojom milošću ti si izveo narod, njega si ti otkupio, snagom si ga svojom poveo k stanu svoje svetosti.
002	EXO	015	014	Čuće to narodi, od straha zadrhtaće, strava obuzeće žitelje filistejske.
002	EXO	015	015	Smeli su se vladari edomski, zastrepeli knezovi moavski, klonuli su svi žitelji Hanana.
002	EXO	015	016	Užas i strah njih je obuzeo, mišicom si ih svojom moćnom zanemeo, skamenio, dok tvoj narod, Gospode, ne prođe, dok narod, koji si ti stekao, ne prođe.
002	EXO	015	017	Dovešćeš ih i zasaditi na gori koja tebi pripada, na mestu koje ti, o, Gospode, boravištem svojim učini, Svetilištem, Gospode, [što] ga tvoje ruke utemeljiše.
002	EXO	015	018	Gospod će carevati u veke vekova.“
002	EXO	015	019	Kad su, dakle, faraonovi konji, bojna kola i konjanici pošli za njima u more, Gospod je vratio morske vode na njih, dok su Izrailjci hodali po suvom usred mora.
002	EXO	015	020	Potom je Aronova sestra Marija, proročica, uzela bubanj u ruku, a sve ostale žene su je pratile s bubnjevima i plešući.
002	EXO	015	021	Marija im je zapevala: „Zapevajte Gospodu jer se silno proslavio, konja i konjanika u more je svalio.“
002	EXO	015	022	Mojsije je poveo Izrailjce od Crvenog mora. Krenuli su prema pustinji Sur. Tri dana su putovali pustinjom, ali nisu našli vodu.
002	EXO	015	023	Kad su došli u Maru, nisu mogli da piju vodu kod Mare, jer je bila gorka. Zato su to mesto nazvali Mara.
002	EXO	015	024	Narod je gunđao Mojsiju: „Šta ćemo da pijemo?“
002	EXO	015	025	[Mojsije] zavapi Gospodu. Gospod mu pokaže neko drvo. [Mojsije] baci to drvo u vodu i voda postane slatka. Tamo im je [Gospod] dao uredbe i pravo, i tamo ih je stavio na kušnju.
002	EXO	015	026	Rekao je: „Ako pažljivo slušaš glas Gospoda, Boga svoga, činiš što je pravo pred njim, i slušaš njegove zapovesti, te držiš sve njegove uredbe, nijedna od pošasti koje sam doveo na Egipat neće doći na tebe. Jer sam ja, Gospod, tvoj lekar.“
002	EXO	015	027	Zatim su došli u Elim, gde je bilo dvanaest izvora i sedamdeset palmi. Utaborili su se tu, uz vodu.
002	EXO	016	001	Petnaestoga dana drugog meseca nakon izlaska iz Egipta, cela izrailjska zajednica ode iz Elima i dođe u pustinju Sin, koja se nalazi između Elima i Sinaja.
002	EXO	016	002	U pustinji je cela izrailjska zajednica počela da gunđa protiv Mojsija i Arona.
002	EXO	016	003	Izrailjci su im govorili: „E, da smo samo pomrli od Gospodnje ruke u Egiptu! Tamo smo sedeli oko lonaca s mesom i jeli hleba do mile volje. A vi ste nas doveli u ovu pustinju da pomorite glađu sav ovaj zbor.“
002	EXO	016	004	Tada Gospod reče Mojsiju: „Evo, poslaću vam kišu hleba s neba. Neka narod izlazi i skuplja koliko mu je potrebno za taj dan. Tako ću ih iskušati da vidim hoće li slediti moj Zakon ili ne.
002	EXO	016	005	Šestog dana neka donesu i pripreme duplu meru onoga što skupljaju svakog dana.“
002	EXO	016	006	Mojsije i Aron rekoše svim Izrailjcima: „Uveče ćete uvideti da vas je Gospod izveo iz Egipta,
002	EXO	016	007	a ujutro ćete videti Gospodnju slavu, jer je Gospod čuo kako ste gunđali protiv njega. Ko smo mi da gunđate protiv nas?“
002	EXO	016	008	Mojsije produži: „Uveče će vam Gospod dati da jedete mesa, a ujutro hleba do mile volje, jer je Gospod čuo kako mu prigovarate. Vi, naime, ne gunđate protiv nas, nego protiv Gospoda.“
002	EXO	016	009	Mojsije reče Aronu: „Reci svoj izrailjskoj zajednici:’Pristupite Gospodu jer je čuo vaše gunđanje!’“
002	EXO	016	010	Dok je Aron govorio svoj izrailjskoj zajednici, oni se okrenu prema pustinji, i tada se pojavi u oblaku slava Gospodnja.
002	EXO	016	011	Tada Gospod reče Mojsiju:
002	EXO	016	012	„Čuo sam gunđanje Izrailjaca. Reci im ovako:’Uveče ćete jesti meso, a ujutro hleba do mile volje. Tada ćete znati da sam ja Gospod, vaš Bog.’“
002	EXO	016	013	Uveče dolete prepelice i prekriju tabor, a ujutro je rosa bila svuda oko tabora.
002	EXO	016	014	Kad se sloj rose digao, površina pustinje je bila pokrivena nečim sitnim, pahuljastim, sličnim mrazu po zemlji.
002	EXO	016	015	Videvši to, Izrailjci su pitali jedni druge: „Šta je ovo?“, jer nisu znali šta je to. Mojsije im reče: „To je hleb koji vam je Gospod dao za hranu.“
002	EXO	016	016	Ovo vam je Gospod zapovedio: „Skupite onoliko koliko je svakome dovoljno za hranu. Uzmite po gomer za svakog člana u svome šatoru.“
002	EXO	016	017	Izrailjci tako i učine. Neki su skupili više neki manje.
002	EXO	016	018	Kad su izmerili po gomer, onome koji je skupio više nije preostalo, a niti je nedostajalo onome koji je skupio manje; svako je skupio onoliko koliko mu je bilo potrebno.
002	EXO	016	019	Mojsije im reče: „Niko da ne ostavlja od toga do sledećeg jutra.“
002	EXO	016	020	Ali oni nisu slušali Mojsija, nego su ostavili nešto od toga do sutra. Međutim, to se ucrvlja i usmrdi. Mojsije se razgnevi na njih.
002	EXO	016	021	To su skupljali svakoga jutra, svako koliko mu je trebalo. Ali čim bi granulo sunce, [mana] bi se istopila.
002	EXO	016	022	Šestog dana su skupili dva gomera po osobi. Svi knezovi zajednice dođu i izveste Mojsija o ovome.
002	EXO	016	023	Mojsije im reče: „Gospod je zapovedio ovo:’Sutra je dan odmora, sveta subota Gospodu. Pecite i kuvajte što god hoćete. Sve što ostane, sklonite i čuvajte za sutra.’“
002	EXO	016	024	Izrailjci ostave to za sutra, kako im je Mojsije zapovedio. To im se nije usmrdelo, a nije bilo ni crva u tome.
002	EXO	016	025	Mojsije im reče: „Jedite danas, jer je danas subota Gospodu. Danas nećete naći manu na zemlji.
002	EXO	016	026	Skupljajte je šest dana, a sedmoga dana, u subotu, neće je biti.“
002	EXO	016	027	Ipak, desilo se da su neki iz naroda i sedmoga dana izašli da je skupljaju, ali je nisu našli.
002	EXO	016	028	Gospod reče Mojsiju: „Dokle ćete odbijati da slušate moje zapovesti i zakone?
002	EXO	016	029	Držite na umu da vam je Gospod dao subotu; zato vam i daje hranu šestog dana za dva dana. Svako neka ostane gde je; neka niko ne izlazi iz svoga doma na sedmi dan.“
002	EXO	016	030	Tako se narod odmarao sedmoga dana.
002	EXO	016	031	Izrailjski narod je tu [hranu] nazvao manom. Bila je kao zrno korijandra; bila je bela i imala je ukus medenog kolačića.
002	EXO	016	032	Mojsije reče: „Ovo je naredba koju je Gospod izdao:’Napunite jedan gomer da se čuva za vaša buduća pokolenja, da vide hranu kojom sam vas hranio u pustinji kad sam vas izveo iz Egipta.’“
002	EXO	016	033	Mojsije reče Aronu: „Uzmi jednu posudu i stavi u nju pun gomer mane, pa je položi pred Gospodom, da se čuva za buduća pokolenja.“
002	EXO	016	034	Aron je položio manu pred Svedočanstvo na čuvanje, kako je Gospod zapovedio Mojsiju.
002	EXO	016	035	Izrailjci su se hranili manom četrdeset godina, dok nisu ušli u zemlju gde su se naselili. Manom su se hranili dok nisu došli na granicu hananske zemlje.
002	EXO	016	036	(Gomer je deseti deo efe.)
002	EXO	017	001	Cela izrailjska zajednica je krenula dalje iz pustinje Sin, putujući od postaje do postaje, kako je Gospod zapovedio. Utaborili su se kod Rafidina, ali tamo nije bilo vode da narod pije.
002	EXO	017	002	Tada je narod počeo da se svađa s Mojsijem, govoreći: „Daj nam da pijemo vode!“Mojsije im odgovori: „Zašto se sa mnom svađate? Zašto iskušavate Gospoda?“
002	EXO	017	003	Narod je bio žedan, pa je gunđao protiv Mojsija. Rekli su mu: „Zašto si nas izveo iz Egipta? Zar hoćeš da žeđu pomoriš nas, našu decu i našu stoku?“
002	EXO	017	004	Mojsije zavapi Gospodu: „Šta da radim s ovim narodom? Još malo pa će da me kamenuju!“
002	EXO	017	005	Gospod odgovori Mojsiju: „Izađi pred narod i povedi sa sobom nekoliko izrailjskih starešina. Zatim uzmi u ruku svoj štap kojim si udario po Nilu, pa pođi.
002	EXO	017	006	Evo, ja ću stati pred tobom na stenu kod Horiva, a ti ćeš udariti po steni i iz nje će poteći voda da narod pije.“Mojsije učini tako na oči izrailjskih starešina.
002	EXO	017	007	To mesto je nazvao Masa i Meriva, jer su se tu Izrailjci svađali i iskušavali Gospoda govoreći: „Da li je Gospod među nama ili nije?“
002	EXO	017	008	Tada naiđu Amaličani i zavojšte protiv Izrailjaca kod Rafidina.
002	EXO	017	009	Mojsije reče Isusu [Navinu]: „Izaberi ljude, pa idi i zametni bitku protiv Amaličana. A ja ću sutra stati na vrh brda s Božijim štapom u svojoj ruci.“
002	EXO	017	010	Isus [Navin] učini onako kako mu je rekao Mojsije, te ode u boj protiv Amaličana. A Mojsije, Aron i Or se popnu na vrh brda.
002	EXO	017	011	Dok su Mojsijeve ruke bile uzdignute, Izrailjci bi pobeđivali, a kad bi ih spustio, Amaličani bi pobeđivali.
002	EXO	017	012	No, Mojsijeve ruke se umore. Zato su uzeli kamen i stavili ga pod njega, te je seo, a Aron i Or su mu držali ruke, jedan s jedne strane, a drugi s druge. Tako mu ruke nisu klonule do zalaska sunca.
002	EXO	017	013	Isus [Navin] porazi Amalika i njegov narod oštricom mača.
002	EXO	017	014	Tada Gospod reče Mojsiju: „Zapiši ovo u knjigu da se pamti i prenesi ovo Isusu [Navinu]: potpuno ću izbrisati sećanje na Amalika pod nebom!“
002	EXO	017	015	Mojsije podigne žrtvenik i nazva ga – „Gospod je moja zastava“–
002	EXO	017	016	jer je rekao: „Pošto se ruka podigla na Gospodnji presto, Gospod će voditi rat protiv Amalika od naraštaja do naraštaja.“
002	EXO	018	001	Mojsijev tast Jotor, madijanski sveštenik, je čuo sve što je Gospod učinio za Mojsija i za celi izrailjski narod, i kako je izveo Izrailjce iz Egipta.
002	EXO	018	002	Njegov tast, Jotor, je poveo sa sobom Mojsijevu ženu Seforu, koju je Mojsije bio otpustio
002	EXO	018	003	i njena dva sina. Jednome je bilo ime Girsam, jer je rekao: „Ja sam došljak u tuđoj zemlji.“
002	EXO	018	004	Drugome je bilo ime Eliezer, jer [je rekao]: „Bog moga oca mi je bio u pomoći, i izbavio me od faraonovog mača.“
002	EXO	018	005	Mojsijev tast, Jotor, i Mojsijeva žena i sinovi dođu u pustinju, gde se [Mojsije] bio utaborio [kod] Božije gore.
002	EXO	018	006	On poruči Mojsiju: „Ja, tvoj tast Jotor, dolazim k tebi s tvojom ženom i njena dva sina.“
002	EXO	018	007	Mojsije je krenuo u susret svome tastu; poklonio mu se i poljubio ga. Upitali su se za zdravlje, pa su ušli u šator.
002	EXO	018	008	Tada je Mojsije ispričao svome tastu o svemu što je Gospod učinio s faraonom i Egipćanima zbog Izrailja, i o svim nevoljama koje su ih snašle na putu, te kako ih je Gospod izbavio.
002	EXO	018	009	Jotor se radovao svemu dobru što je Gospod učinio Izrailjcima i kako ih je izbavio iz ruku Egipćana.
002	EXO	018	010	Jotor reče: „Neka je blagosloven Gospod, koji vas je izbavio iz ruku Egipćana i ruku faraonovih, koji je izbavio narod iz egipatskih ruku.
002	EXO	018	011	Sad znam da je Gospod veći od svih bogova; tako im je učinio jer su oholo postupali s Izrailjem!“
002	EXO	018	012	Tada je Jotor, Mojsijev tast, prineo žrtvu svespalnicu i druge žrtve Bogu. Zatim su došli Aron i sve izrailjske starešine da s Mojsijevim tastom pristupe obedu u Božijem prisustvu.
002	EXO	018	013	Sutradan je Mojsije seo da rešava sporove među narodom. Narod je stajao oko njega od jutra do večeri.
002	EXO	018	014	Kad je Mojsijev tast video šta sve Mojsije čini za narod, zapitao ga je: „Što se ti toliko baviš narodom? Zašto ti sediš sam, a sav narod stoji oko tebe od jutra do večeri?“
002	EXO	018	015	Mojsije odgovori svome tastu: „Zato što narod dolazi k meni da traži [pravdu od] Boga.
002	EXO	018	016	Kad imaju neki spor, oni dolaze k meni. Onda ja presudim između jednog i drugog, i uputim ih u Božije odredbe i zakone.“
002	EXO	018	017	„Nije dobro to što radiš – reče mu njegov tast.
002	EXO	018	018	I ti i ovaj narod s tobom ćete se potpuno iscrpsti. Pretežak je to posao za tebe; sam ga ne možeš obavljati.
002	EXO	018	019	Poslušaj sad moj savet koji ću ti dati i Bog će biti s tobom: ti zastupaj narod pred Bogom i iznosi njihove sporove pred Boga.
002	EXO	018	020	Objašnjavaj im uredbe i zakone i upućuj ih na put kojim treba da idu i na dela koja treba da čine.
002	EXO	018	021	Ali izdvoj od sveg naroda sposobne ljude, bogobojazne i pouzdane, koji mrze mito, i postavi ih za glavare nad skupinama od hiljadu, stotinu, pedeset i deset.
002	EXO	018	022	Neka oni sude narodu u svako doba, a pred tebe neka iznose veće sporove. Manje sporove neka rešavaju sami. Olakšaj sebi teret: neka ga oni s tobom nose.
002	EXO	018	023	Ako ovako učiniš, i Bog ti tako zapovedi, moći ćeš da izdržiš, a sav će ovaj narod zadovoljno otići svojoj kući.“
002	EXO	018	024	Mojsije je poslušao savet svoga tasta, pa je učinio kako je ovaj rekao.
002	EXO	018	025	Mojsije je izabrao sposobne ljude od svih Izrailjaca, i postavio ih za glavare narodu: načelnike nad skupinama od hiljadu, stotinu, pedeset i deset,
002	EXO	018	026	da sude narodu u svako doba. Teže slučajeve su iznosili pred Mojsija, a sve manje sporove su rešavali sami.
002	EXO	018	027	Zatim Mojsije otpremi svoga tasta, te se ovaj vrati u svoju zemlju.
002	EXO	019	001	Prvog dana trećeg meseca izlaska iz Egipta, na sam taj dan, Izrailjci dođu u Sinajsku pustinju.
002	EXO	019	002	Oni su bili krenuli iz Rafidina, pa su došli u Sinajsku pustinju. Izrailjci su se utaborili tu, u pustinji, pred gorom.
002	EXO	019	003	Mojsije se uspne k Bogu, a Gospod ga pozove s gore i reče mu: „Ovako reci domu Jakovljevom, obznani Izrailjcima:
002	EXO	019	004	’Vi ste videli šta sam učinio Egipćanima i kako sam vas nosio na orlovskim krilima i doveo vas k sebi.
002	EXO	019	005	A sad, ako budete pažljivo slušali moj glas i držali moj savez, bićete mi najdragocenija svojina među svim narodima, jer moja je sva zemlja.
002	EXO	019	006	Vi ćete mi biti carstvo sveštenika i sveti narod.’ Ovo su reči koje ćeš preneti izrailjskom narodu.“
002	EXO	019	007	Mojsije se vrati, okupi narodne starešine i prenese im sve što mu je Gospod zapovedio.
002	EXO	019	008	A sav narod odgovori u jedan glas: „Učinićemo sve što je Gospod rekao.“Mojsije je preneo Gospodu što je narod rekao.
002	EXO	019	009	Gospod reče Mojsiju: „Evo, ja ću doći k tebi u gustom oblaku da narod čuje kad budem govorio s tobom, da ti zauvek veruju.“Kad je Mojsije preneo Gospodu reči naroda,
002	EXO	019	010	Gospod mu reče: „Idi k narodu i posveti ih danas i sutra. Neka operu svoju odeću.
002	EXO	019	011	Trećeg dana neka budu spremni, jer će trećeg dana Gospod sići na goru Sinaj na oči sveg naroda.
002	EXO	019	012	Označi granicu oko gore za narod, i reci im:’Pazite da se ne penjete na goru niti da se dotičite njenog podnožja! Ko se dotakne brda, sigurno će umreti.
002	EXO	019	013	Ničija ruka neka ga se ne dotiče, jer će takav biti zasut kamenjem ili ustreljen strelom; bilo životinja ili čovek, neka ne ostane na životu. Kad se začuje otegnuti glas ovnujskog roga, tada neka se popnu na goru.’“
002	EXO	019	014	Mojsije siđe s gore k narodu i posveti narod. Oni operu svoju odeću.
002	EXO	019	015	[Mojsije] im naredi: „Budite spremni za treći dan. Ne dotičite se žena!“
002	EXO	019	016	A trećega dana, u sam osvit, razlegne se grmljavina, munje počnu da sevaju, a gust se oblak nadvije nad gorom. Glas trube snažno odjeknu, a sav narod u taboru zadrhta od straha.
002	EXO	019	017	Mojsije povede narod iz tabora u susret Bogu. Stali su u podnožju gore.
002	EXO	019	018	Cela gora Sinaj je bila obavijena dimom, jer je Gospod na nju sišao u ognju. Dim se dizao kao iz peći, a sva se gora tresla.
002	EXO	019	019	Zvuk trube bivao je sve jači i jači. Mojsije je govorio, a Bog mu je glasno odgovarao.
002	EXO	019	020	I tako je Gospod sišao na goru Sinaj, na njen vrh. Tada je Gospod pozvao Mojsija da se uspne na vrh gore. Mojsije se uspne.
002	EXO	019	021	Gospod reče Mojsiju: „Siđi i upozori narod da se ne probija prema Gospodu da ga vidi, inače će mnogi izginuti.
002	EXO	019	022	A sveštenici koji prilaze Gospodu neka se posvete, da ih Gospod ne bi pobio.“
002	EXO	019	023	„Narod ne može da uziđe na goru Sinaj – reče Mojsije – jer si nas ti sam opomenuo:’Označi granice oko gore i proglasi je svetom.’“
002	EXO	019	024	„Siđi, pa se uspni s Aronom – reče Gospod Mojsiju. Ali sveštenici i narod neka se ne probijaju gore, ka Gospodu, da ih ne bi pobio.“
002	EXO	019	025	Mojsije siđe k narodu i saopšti mu [sve to].
002	EXO	020	001	I Bog izgovori sve ove reči:
002	EXO	020	002	„Ja sam Gospod, Bog tvoj, koji sam te izveo iz zemlje egipatske, iz kuće ropstva.
002	EXO	020	003	Nemoj imati druge bogove osim mene.
002	EXO	020	004	Ne pravi sebi idola, ni obličja od bilo čega što je gore na nebesima, ili dole na zemlji, ili u vodi pod zemljom.
002	EXO	020	005	Ne klanjaj im se, niti im služi. Jer sam ja, Gospod, tvoj Bog, ljubomorni Bog, koji kažnjava decu zbog krivice njihovih otaca, do trećeg i četvrtog kolena – onih koji me mrze,
002	EXO	020	006	ali iskazujem milost hiljadama koji me ljube i vrše moje zapovesti.
002	EXO	020	007	Ne uzimaj uzalud ime Gospoda, Boga svoga, jer neće pred Gospodom biti bez krivice onaj koji uzalud izgovara njegovo ime.
002	EXO	020	008	Sećaj se dana subotnjeg i posvećuj ga.
002	EXO	020	009	Šest dana radi i obavljaj sve svoje poslove.
002	EXO	020	010	A sedmi dan je subota Gospodu, tvome Bogu. Ne radi nikakva posla, ni ti, ni tvoji sinovi i ćerke, ni tvoje sluge i sluškinje, ni tvoja stoka, ni stranac [koji živi] u tvojim gradovima.
002	EXO	020	011	Pa i Gospod je za šest dana stvorio nebo, zemlju i more i sve što je u njima, a u sedmi dan je počinuo. Zato je Gospod blagoslovio i posvetio dan subotnji.
002	EXO	020	012	Poštuj svoga oca i svoju majku, da bi ti se produžili dani na zemlji koju ti daje Gospod, Bog tvoj.
002	EXO	020	013	Ne ubij!
002	EXO	020	014	Ne čini preljube!
002	EXO	020	015	Ne kradi!
002	EXO	020	016	Ne svedoči lažno protiv bližnjega svoga!
002	EXO	020	017	Ne poželi kuću bližnjega svoga, ni ženu njegovu, ni slugu njegovog, ni sluškinju njegovu, ni vola njegovog, ni magarca njegovog, niti išta što pripada tvome bližnjemu.“
002	EXO	020	018	Sav narod je bio svedok grmljavine i sevanja, svi su čuli glas trube i videli kako se gora dimi. Drhtali su i stajali podalje.
002	EXO	020	019	Onda su rekli Mojsiju: „Ti nam govori, a mi ćemo slušati. Neka nam Bog ne govori više, inače ćemo umreti!“
002	EXO	020	020	„Ne bojte se – odgovori Mojsije narodu – Bog je došao da vas ispita, te da pobudi svoj strah u vama, kako ne biste grešili.“
002	EXO	020	021	Tako je narod ostao podalje, a Mojsije je pristupio gustoj tami gde je bio Bog.
002	EXO	020	022	Gospod reče Mojsiju: „Ovako reci Izrailjcima:’Videli ste da sam govorio s vama s neba.
002	EXO	020	023	[Zato] ne pravite uz mene bogove od srebra, niti pravite sebi bogove od zlata.
002	EXO	020	024	Načini mi žrtvenik od zemlje i na njemu mi prinosi žrtve svespalnice i žrtve mira, svoju sitnu i krupnu stoku. Na svakom mestu gde odredim da se moje ime spominje, doći ću k tebi i blagosloviti te.
002	EXO	020	025	A ako mi budeš gradio žrtvenik od kamena, ne gradi ga od tesanog kamena, jer ako spustiš svoje dleto na njega, oskrnavićeš ga.
002	EXO	020	026	Ne uzlazi do mog žrtvenika po stepenicama, da se ne pokaže tvoja golotinja.
002	EXO	021	001	Ovo su propisi koje ćeš im izložiti:
002	EXO	021	002	Ako kupiš Jevrejina za roba, neka ti služi šest godina. Sedme godine neka ode kao slobodan čovek, bez ikakvog duga.
002	EXO	021	003	Ako dođe sam, neka sam i ode. A ako ima ženu, neka njegova žena ode s njim.
002	EXO	021	004	Ako mu njegov gospodar da ženu, i ona mu rodi sinove ili ćerke, žena i njena deca neka pripadnu gospodaru, a on neka ide sam.
002	EXO	021	005	Ali ako rob kaže:’Volim svoga gospodara, svoju ženu i svoju decu, neću da budem slobodan’,
002	EXO	021	006	neka ga njegov gospodar dovede k Bogu. Zatim neka ga njegov gospodar privede k vratima ili dovratniku, i probuši mu šilom uho, pa neka mu služi zauvek.
002	EXO	021	007	Proda li ko svoju ćerku za sluškinju, ona neće biti oslobođena kao muški robovi.
002	EXO	021	008	Ako nije po volji svome gospodaru, koji ju je odredio za sebe, neka joj dopusti da se otkupi. Stranom narodu je ne sme prodavati, jer nije postupao s njom po dogovoru.
002	EXO	021	009	A ako je odredi za svoga sina, mora postupati s njom kao s ćerkom.
002	EXO	021	010	Ukoliko se oženi drugom ženom, ne sme prvoj uskraćivati hranu, odeću i bračne odnose.
002	EXO	021	011	A ako joj uskrati ovo troje, slobodna je da ode bez otkupnine.
002	EXO	021	012	Ako ko udari čoveka i ubije ga, neka se svakako kazni smrću.
002	EXO	021	013	Ali ako to ne uradi namerno, nego Bog dopusti da mu ruka to učini, odrediću ti mesto gde može pobeći.
002	EXO	021	014	Ako ko namerno napadne svoga bližnjeg i na prevaru ga ubije, odvuci ga i od moga žrtvenika, da se pogubi.
002	EXO	021	015	Ko udari svoga oca ili svoju majku, neka se svakako kazni smrću.
002	EXO	021	016	Ko otme čoveka i proda ga, ili ga drži u svojoj vlasti, neka se svakako kazni smrću.
002	EXO	021	017	Ko prokune svoga oca ili svoju majku, neka se svakako kazni smrću.
002	EXO	021	018	Ako se ljudi posvađaju, pa jedan udari drugog kamenom ili pesnicom, ali ovaj ne umre, nego padne u postelju,
002	EXO	021	019	ali se kasnije oporavi i počne da izlazi uz pomoć štapa, oprašta se onome koji ga je udario. Ipak, taj mora da mu plati za gubitak vremena i da se pobrine za njegovo potpuno ozdravljenje.
002	EXO	021	020	Ko udari svoga slugu ili sluškinju štapom, i oni umru od njegovog udarca, taj nek se kazni.
002	EXO	021	021	Ali ako se sluga oporavi nakon dan-dva, onda vlasnik neće biti kažnjen, jer je sluga njegova svojina.
002	EXO	021	022	Ako se ljudi potuku i udare trudnu ženu, te ona pobaci, ali ne bude druge štete, krivac mora da plati odštetu koju njen muž zatraži, uz odobrenje sudija.
002	EXO	021	023	Bude li kakve druge štete, kazna neka bude: život za život,
002	EXO	021	024	oko za oko, zub za zub, ruka za ruku, noga za nogu,
002	EXO	021	025	opekotina za opekotinu, rana za ranu, modrica za modricu.
002	EXO	021	026	Ako ko udari svoga roba ili robinju u oko i izbije ga, neka ga oslobodi zbog oka.
002	EXO	021	027	Ako ko svome robu ili robinji izbije zub, neka ga oslobodi zbog zuba.
002	EXO	021	028	Ako vo ubode čoveka ili ženu i usmrti ih, zaspi vola kamenjem. Njegovo meso ne sme da se jede. Njegov vlasnik oslobađa se krivice.
002	EXO	021	029	Ali ako je vo ubadao i ranije, a njegov vlasnik, i pored toga što je bio opomenut nije pazio na vola, pa vo usmrti čoveka ili ženu, vo neka se zaspe kamenjem. Njegov vlasnik neka se takođe pogubi.
002	EXO	021	030	Međutim, ako se od njega traži novčana nadoknada, on može da otkupi svoj život, ako plati sve što se od njega traži.
002	EXO	021	031	Ako vo ubode dečaka ili devojčicu, na njemu će se primeniti isti zakonski postupak.
002	EXO	021	032	Ako vo ubode roba ili robinju, njegov vlasnik neka isplati trideset srebrnih šekela njihovom gospodaru, a vo neka se kamenuje.
002	EXO	021	033	Ako neko otvori bunar ili iskopa bunar, ali ga ne pokrije, pa u njega upadne vo ili magarac,
002	EXO	021	034	vlasnik bunara mora da plati njegovom vlasniku odštetu u novcu. Uginula životinja neka pripadne njemu.
002	EXO	021	035	Ako nečiji vo ubode vola koji pripada nekom drugom i usmrti ga, neka prodaju živog vola, pa neka podele novac. Mrtvog vola neka takođe podele.
002	EXO	021	036	Međutim, ako se zna da je vo ubadao i ranije, a njegov ga gospodar nije čuvao, on mora da nadoknadi vola za vola. Mrtva životinja neka pripadne njemu.
002	EXO	022	001	Ako neko ukrade vola ili grlo sitne stoke, pa ih zakolje ili ih proda, mora da ih nadoknadi: pet goveda za jednog vola i četiri ovce za jednu ovcu.
002	EXO	022	002	Ako se lopov zatekne dok provaljuje, pa mu se zada udarac od koga umre, onaj koji ga ubije neće odgovarati za prolivenu krv.
002	EXO	022	003	Ali ako se to desi po izlasku sunca, odgovaraće za prolivenu krv. [Lopov] mora da nadoknadi štetu. Ako nema ništa, treba ga prodati da otplati što je ukrao.
002	EXO	022	004	Ako se ukradeno živinče nađe živo u njegovom vlasništvu, bilo vo, magarac ili grlo sitne stoke, mora da ga plati dvostruko.
002	EXO	022	005	Ako neko napasa svoju stoku u nečijem polju ili vinogradu i dopusti joj da ga obrsti, neka nadoknadi štetu najboljim urodom iz svoga polja ili iz svoga vinograda.
002	EXO	022	006	Ako izbije požar i zahvati žbunje, pa spali žito u snopu, klasu ili na celom polju, onaj koji je izazvao požar mora da nadoknadi štetu.
002	EXO	022	007	Ako neko poveri svome bližnjemu novac ili stvari na čuvanje, a neko to ukrade iz kuće tog čoveka, lopov, ako se nađe, mora da plati dvostruko.
002	EXO	022	008	Ako se lopov ne pronađe, vlasnik kuće neka stupi pred Boga, da se utvrdi da nije položio ruku na dobra svoga bližnjega.
002	EXO	022	009	U svim slučajevima kršenja zakona o imovini – radilo se o volu, magarcu, sitnom grlu stoke, odeći, ili bilo kojoj izgubljenoj stvari za koju se tvrdi:’To je moje!’, spor dve strane mora da se iznese pred Boga. Onaj koga Bog proglasi za krivca mora da plati dvostruko svome bližnjemu.
002	EXO	022	010	Ako neko poveri svome bližnjemu magarca, vola, grlo sitne stoke ili bilo kakvo živinče na čuvanje, pa ono ugine, povredi se, ili ga neko odvede, a nema svedoka,
002	EXO	022	011	neka se čuvar zakune pred Gospodom da nije položio ruku na dobra svoga bližnjega. Vlasnik neka pristane na to, a čuvar ne mora da nadoknadi ništa.
002	EXO	022	012	Ali ako mu je ukrao živinče, mora da nadoknadu štetu vlasniku.
002	EXO	022	013	Ako divlja zver rastrgne živinče, neka ga donese kao dokaz, pa neće morati da nadoknadi štetu za rastrgnuto živinče.
002	EXO	022	014	Ako neko pozajmi od svog bližnjeg živinče, ali se ono osakati ili ugine dok je vlasnik bio odsutan, neka nadoknadi štetu.
002	EXO	022	015	Ukoliko je vlasnik bio prisutan, ne mora da plati odštetu. Ako je vlasnik unajmio živinče, cena najma pokriva gubitak.
002	EXO	022	016	Ako neko zavede devojku koja nije zaručena i legne s njom, neka plati miraz za nju, pa neka je uzme za ženu.
002	EXO	022	017	Ako njen otac odbije da mu je da, zavodnik neka plati novčani iznos u vrednosti miraza za devojku.
002	EXO	022	018	Ne ostavljaj vračaru u životu.
002	EXO	022	019	Ko obleži živinče, neka se svakako pogubi.
002	EXO	022	020	Ko prinese žrtvu drugim bogovima, osim samom Gospodu, neka se istrebi.
002	EXO	022	021	Ne postupaj loše sa došljakom niti ga ugnjetavaj, jer ste i vi bili došljaci u Egiptu.
002	EXO	022	022	Ne tlači udovicu ili siroče.
002	EXO	022	023	Jer, ako ih budeš tlačio, i oni zavape k meni, sigurno ću uslišiti njihove vapaje.
002	EXO	022	024	Moj gnev će planuti, pa ću vas pobiti mačem. Tada će vaše žene postati udovice, a vaša deca siročad.
002	EXO	022	025	Ako pozajmiš novac nekome iz moga naroda, siromahu u tvojoj sredini, ne postupaj s njim kao zajmodavac: ne zahtevaj kamatu od njega.
002	EXO	022	026	Ako uzmeš u zalog ogrtač svoga bližnjega, vrati mu ga pre nego što sunce zađe,
002	EXO	022	027	jer mu je njegov ogrtač jedini pokrivač za telo. U čemu će, inače, spavati? Međutim, kad zavapi k meni, ja ću ga uslišiti, jer ja sam milosrdan.
002	EXO	022	028	Ne proklinji Boga, niti govori ružno o knezu svoga naroda.
002	EXO	022	029	Ne oklevaj da mi prineseš od obilja svoga žita i od svoga mladog vina i ulja. Meni ćeš dati prvenca od svojih sinova.
002	EXO	022	030	Isto ćeš činiti i sa krupnom i sitnom stokom: sedam dana neka ostane sa svojom majkom, a osmog dana ga donesi k meni.
002	EXO	022	031	Budite narod posvećen meni: ne jedite meso životinje koju je rastrgla divlja zver, nego ga bacite psima.
002	EXO	023	001	Ne širi lažne glasine. Ne pristaj uz zlikovca da svedočiš lažno.
002	EXO	023	002	Ne sledi većinu da činiš zlo, niti se priklanjaj većini u izvrtanju pravde kad svedočiš u parnici.
002	EXO	023	003	Ne budi pristrasan prema siromahu u njegovoj parnici.
002	EXO	023	004	Ako naiđeš na zalutalog vola ili magarca svog neprijatelja, svakako mu ga moraš dovesti natrag.
002	EXO	023	005	Kad vidiš magarca onoga koji te mrzi da je pao pod svojim teretom, ne ostavljaj ga tako; moraš da mu pomogneš da se podigne sa svojim teretom.
002	EXO	023	006	Ne izvrći pravdu na štetu svog siromaha u njegovoj parnici.
002	EXO	023	007	Kloni se lažnih optužbi, ne ubijaj nevinog i pravednog, jer ja neću oprostiti zlikovcu.
002	EXO	023	008	Ne primaj mito, jer mito zaslepljuje one koji jasno vide i izvrće reči pravednika.
002	EXO	023	009	Ne ugnjetavajte došljaka, jer znate kako je došljaku. Pa i sami ste bili došljaci u Egiptu.
002	EXO	023	010	Šest godina zasejavaj zemlju i ubiri njen rod.
002	EXO	023	011	Sedme godine je ostavi da počiva neobrađena, da se od nje hrane siromasi tvoga naroda. Što ostane, neka divlje životinje pojedu. Isto tako ćeš činiti sa tvojim vinogradom i tvojim maslinjakom.
002	EXO	023	012	Šest dana radi svoj posao, a sedmoga dana prestani sa radom, da se odmori tvoj vo i tvoj magarac, i da odahne sin tvoje sluškinje i došljak.
002	EXO	023	013	Dobro pazite na sve što sam vam rekao. Ne prizivajte imena drugih bogova. Neka ih tvoja usta ne izuste.
002	EXO	023	014	Triput godišnje održavaj praznike u moju čast.
002	EXO	023	015	Slavi praznik Beskvasnih hlebova: sedam dana jedi beskvasni hleb, kako sam ti i zapovedio. Čini to u određeno vreme u mesecu avivu, jer si tog meseca izašao iz Egipta. Neka se niko ne pojavljuje preda mnom praznih ruku!
002	EXO	023	016	[Slavi] i praznik žetve prvim plodovima od uroda što ga seješ na polju. [Takođe slavi] i praznik berbe na kraju godine, kad s polja kupiš plodove svoga rada.
002	EXO	023	017	Triput godišnje neka se svi tvoji muški pojave pred Gospodom Bogom.
002	EXO	023	018	Ne prinosi mi krv žrtve s nečim što sadrži kvasac. Salo od žrtve prinesene za moj praznik, neka ne ostane do jutra.
002	EXO	023	019	Najbolje prvine svoje zemlje donesi u Dom Gospoda, svoga Boga. Ne kuvaj jare u mleku njegove majke.
002	EXO	023	020	Evo, ja šaljem Anđela pred tobom da te čuva na putu, dok te ne dovede do mesta koje sam pripremio.
002	EXO	023	021	Čuvaj ga se i slušaj ga. Ne protivi mu se; on neće praštati vaše prestupe, jer je moje ime u njemu.
002	EXO	023	022	Ali ako ga zaista budete slušali i radili sve što vam kažem, ja ću biti neprijatelj tvojim neprijateljima i protivnik tvojim protivnicima.
002	EXO	023	023	Jer, moj Anđeo će ići pred tobom i dovesti te do Amorejaca, Hetita, Ferežana, Hananaca, Evejaca i Jevusejaca, i ja ću ih istrebiti.
002	EXO	023	024	Ne klanjaj se njihovim bogovima, niti im služi. Ne povodi se za onim što oni čine, nego poruši njihove idole i porazbijaj njihove [svete] stubove.
002	EXO	023	025	Služite Gospodu, svome Bogu, pa će blagosloviti tvoj hleb i vodu. Ja ću uklanjati pošast od tebe.
002	EXO	023	026	U tvojoj zemlji neće biti pometkinje niti nerotkinje. Ja ću ti dati pun životni vek.
002	EXO	023	027	Ja ću poslati svoj užas pred tobom; baciću u pometnju svaki narod koji susretneš, i učiniti da tvoji neprijatelji okrenu leđa i pobegnu od tebe.
002	EXO	023	028	Stršljene ću poslati pred tobom da nagnaju u beg Evejce, Hanance i Hetite ispred tebe.
002	EXO	023	029	Neću ih isterati pred tobom za godinu dana, da zemlja ne opusti i da se divlje životinje ne razmnože na tvoju štetu.
002	EXO	023	030	Teraću ih malo po malo pred tobom, dok se ne umnožiš i zaposedneš zemlju.
002	EXO	023	031	Postaviću ti granice: od Crvenog mora do Filistejskog mora, i od pustinje do Eufrata. Naime, ja ću u vaše ruke predati stanovnike zemlje, koje ćeš isterati pred sobom.
002	EXO	023	032	Ne sklapaj savez sa njima i sa njihovim bogovima.
002	EXO	023	033	Ne daj im da se nasele u tvojoj zemlji, da te ne navedu da grešiš protiv mene. Jer ako budeš služio njihovim bogovima, oni će ti biti zamka.’“
002	EXO	024	001	[Bog] reče Mojsiju: „Popni se k Gospodu, ti, Aron, Nadav i Avijud, te sedamdeset izrailjskih starešina. Poklonite se izdaleka.
002	EXO	024	002	Neka samo Mojsije pristupi Gospodu. Ostali neka ne prilaze. Narod neka se ne penje s njim.“
002	EXO	024	003	Mojsije ode i ispriča narodu sve Gospodnje reči i sve uredbe. Narod odgovori u jedan glas: „Vršićemo sve reči što ih je Gospod izrekao.“
002	EXO	024	004	Mojsije je napisao sve reči Gospodnje. Sledećeg jutra je poranio i podigao žrtvenik u podnožju gore i dvanaest stubova za dvanaest izrailjskih plemena.
002	EXO	024	005	Zatim je poslao izrailjske mladiće da prinesu žrtve svespalnice i da žrtvuju Gospodu junce kao žrtve mira.
002	EXO	024	006	A Mojsije uzme polovinu krvi i ulije je u posude, a drugu polovinu izlije na žrtvenik.
002	EXO	024	007	Onda je uzeo Knjigu saveza i glasno je pročitao narodu. Oni odgovoriše: „Vršićemo sve što je Gospod rekao, i pokoravati se [tome].“
002	EXO	024	008	Mojsije je, zatim, uzeo krv i njome poškropio narod, i rekao: „Evo krvi saveza koji je Gospod sklopio sa vama na temelju svih ovih reči.“
002	EXO	024	009	Posle toga se Mojsije popeo sa Aronom, Nadavom, Avijudom i sedamdesetoricom izrailjskih starešina.
002	EXO	024	010	Oni su videli Boga Izrailjevog. Pod njegovim nogama je bilo nešto kao postolje od čistog safira, jasno kao sâmo nebo.
002	EXO	024	011	[Bog] nije dizao svoju ruku na glavare Izrailjaca. Gledali su Boga, jeli i pili.
002	EXO	024	012	Gospod reče Mojsiju: „Popni se k meni na goru. Ostani tamo, a ja ću ti dati kamene ploče sa Zakonom i zapovestima koje sam napisao za njihovu pouku.“
002	EXO	024	013	Mojsije ustane sa svojim pomoćnikom Isusom Navinom, i Mojsije se popne na goru Božiju.
002	EXO	024	014	Starešinama je rekao: „Vi nas čekajte ovde, dok se ne vratimo. Evo, Aron i Or su sa vama. Ko bude imao neki spor, neka se obrati njima.“
002	EXO	024	015	Mojsije se popne na goru, a oblak prekrije goru.
002	EXO	024	016	Slava Gospodnja se spustila na goru Sinaj, i oblak ju je obavijao šest dana. Sedmog dana [Gospod] pozove Mojsija iz oblaka.
002	EXO	024	017	Očima Izrailjaca je slava Gospodnja na vrhu gore izgledala kao sažižući oganj.
002	EXO	024	018	Mojsije je ušao usred oblaka i popeo se na goru. Na gori je Mojsije proveo četrdeset dana i četrdeset noći.
002	EXO	025	001	Gospod reče Mojsiju:
002	EXO	025	002	„Reci Izrailjcima da mi prikupe prilog. Primajte prilog od svakog čoveka koji od srca daje prilog za mene.
002	EXO	025	003	Ovo je prilog koji ćete primati od njih: zlato, srebro, bronzu;
002	EXO	025	004	ljubičastu, skerletnu i tamno crvenu tkaninu, fini lan i kostret;
002	EXO	025	005	ovnujske kože obojene u crveno, fine kože; bagremovo drvo;
002	EXO	025	006	ulje za svetlo, začine za ulje pomazanja i miomirisni kad;
002	EXO	025	007	oniks i drugo drago kamenje za ukivanje u oplećak i naprsnik.
002	EXO	025	008	Zatim mi sagradite Svetilište, pa ću se nastaniti među njima.
002	EXO	025	009	Napravi ovo Prebivalište i sve posuđe za njega tačno prema nacrtu koji ću ti pokazati.
002	EXO	025	010	Oni neka naprave Kovčeg od bagremovog drveta; dva i po lakta dug, lakat i po širok i lakat i po visok.
002	EXO	025	011	Obloži ga čistim zlatom, iznutra i spolja, i načini oko njega zlatan venac.
002	EXO	025	012	Zatim izlij četiri zlatna koluta i prikuj ih na njegove četiri strane; dva koluta na jednu stranu i dva koluta na drugu.
002	EXO	025	013	Onda načini drške od bagremovog drveta i obloži ih zlatom.
002	EXO	025	014	Provuci ih kroz kolutove s obe strane Kovčega da se Kovčeg nosi o njima.
002	EXO	025	015	Drške neka ostanu u kolutima na Kovčegu; neka se iz njih ne izvlače.
002	EXO	025	016	U Kovčeg stavi Svedočanstvo koje ću ti dati.
002	EXO	025	017	Poklopac [za Kovčeg] napravi od čistog zlata. Neka bude dug dva i po lakta i širok lakat i po.
002	EXO	025	018	Zatim napravi dva heruvima od kovanog zlata. Prikuj ih na oba kraja poklopca;
002	EXO	025	019	jednog heruvima na jedan kraj, a drugog heruvima na drugi kraj poklopca. Pričvrsti ih na obe strane poklopca, tako da s njim čine jednu celinu.
002	EXO	025	020	Heruvimi neka imaju podignuta krila prema gore, tako da zaklanjaju poklopac. Neka stoje licem okrenuti jedan prema drugome, tako da im lica budu okrenuta prema poklopcu.
002	EXO	025	021	Poklopac stavi na Kovčeg, a u Kovčeg stavi Svedočanstvo koje ću ti dati.
002	EXO	025	022	Sastajaću se s tobom kod poklopca, između dva heruvima što su na Kovčegu svedočanstva, i tamo ti saopštavati sve zapovesti za Izrailjce.
002	EXO	025	023	Napravi sto od bagremovog drveta. Neka bude dva lakta dug, jedan lakat širok i jedan i po lakat visok.
002	EXO	025	024	Obloži ga čistim zlatom, i obrubi ga zlatnim pojasom.
002	EXO	025	025	Napravi mu i dlan široki okvir oko njega, i obrubi ga zlatnim pojasom.
002	EXO	025	026	Zatim mu napravi četiri zlatna koluta i postavi ih na njegova četiri nožna ugla.
002	EXO	025	027	Kolutovi neka budu pod okvirom da drže drške za nošenje stola.
002	EXO	025	028	Drške napravi od bagremovog drveta i obloži ih zlatom. O njima će se nositi sto.
002	EXO	025	029	Napravi za njega: tanjire, čaše, vrčeve i pehare za izlivanje prinosa. Napravi ih od čistog zlata.
002	EXO	025	030	Na sto postavljaj hleb da stalno bude preda mnom.
002	EXO	025	031	Svećnjak napravi od čistog zlata. Njegovo postolje, stalak, čašice, pupoljke i latice – iskuj iz jednog komada.
002	EXO	025	032	Neka se grana u šest krakova: tri kraka s jedne strane stalka i tri kraka s druge strane stalka.
002	EXO	025	033	Na jednom kraku neka budu tri čašice u obliku bademovog cveta, svaka s pupoljcima i laticama. Na drugom kraku neka takođe budu tri čašice u obliku bademovog cveta, svaka s pupoljcima i laticama. Tako neka bude sa svih šest krakova koji izbijaju iz svećnjaka.
002	EXO	025	034	Sâm svećnjak neka ima četiri čašice u obliku bademovog cveta, svaka s pupoljcima i laticama.
002	EXO	025	035	Jedan pupoljak neka bude ispod prva dva kraka, drugi pupoljak ispod druga dva kraka, i treći pupoljak ispod poslednja dva kraka. Tako neka bude za svih šest krakova koji izbijaju iz svećnjaka.
002	EXO	025	036	Pupoljci i krakovi neka čine jednu celinu sa svećnjakom. Sve to neka bude iskovano od jednog komada čistog zlata.
002	EXO	025	037	Napravi i sedam svetiljki i postavi ih da osvetljavaju prostor ispred njega.
002	EXO	025	038	Mašice i pepeljare napravi od čistog zlata.
002	EXO	025	039	Za sve posuđe neka se upotrebi jedan talant čistog zlata.
002	EXO	025	040	Gledaj da napraviš to prema nacrtu koji ti je pokazan na gori.
002	EXO	026	001	Prebivalište napravi od deset zavesa: od finog lana, te od ljubičaste, skerletne i tamno crvene tkanine. Na njima neka budu veštinom umetnika izvezeni heruvimi.
002	EXO	026	002	Dužina svake zavese neka bude dvadeset osam lakata, a širina četiri lakta. Sve zavese neka budu iste mere.
002	EXO	026	003	Pet zavesa neka budu spojene jedna za drugu, a tako i drugih pet zavesa neka budu spojene jedna za drugu.
002	EXO	026	004	Zatim načini petlje od ljubičaste tkanine pri rubu poslednje zavese spojenoga dela, a to isto načini pri rubu poslednje zavese u drugoj polovini spojenog dela.
002	EXO	026	005	Napravi pedeset petlji na prvoj zavesi i pedeset petlji pri rubu poslednje zavese drugog spojenog dela. Petlje neka budu jedna naspram druge.
002	EXO	026	006	Zatim napravi pedeset zlatnih kopči. Zavese ćeš kopčama sastaviti jednu s drugom, tako da Prebivalište bude jedna celina.
002	EXO	026	007	Potom od kozje dlake napravi zavese za Šator povrh Prebivališta; napravi jedanaest zavesa.
002	EXO	026	008	Svaka zavesa neka bude trideset lakata duga i četiri lakta široka; svih jedanaest zavesa neka budu iste mere.
002	EXO	026	009	Prvih pet zavesa sastavi posebno, a tako i ostalih šest zavesa sastavi posebno. Šestu zavesu udvostruči na prednjoj strani Šatora.
002	EXO	026	010	Zatim napravi pedeset petlji na rubu prvog spojenog dela, i pedeset petlji na rubu drugog spojenog dela.
002	EXO	026	011	Onda napravi pedeset bronzanih kopči, pa ih prikopčaj za petlje da spajaju Šator u jednu celinu.
002	EXO	026	012	Od preostalih zavesa, jednom polovinom pokrij zadnju stranu Prebivališta.
002	EXO	026	013	Ostatak zavesa neka visi po jedan lakat duž obe strane Šatora, da ga pokriva.
002	EXO	026	014	Zatim napravi pokrivač za Šator od ovnujskih koža obojenih u crveno, a povrh njega pokrivač od finih koža.
002	EXO	026	015	Napravi i daske od bagremovog drveta za Prebivalište, koje će stajati uspravno.
002	EXO	026	016	Dužina svake daske biće deset lakata, a širina jedan i po lakat.
002	EXO	026	017	Svaka daska neka ima dva klina, tako da daske stoje uspravno jedna uz drugu. Tako učini sa svakom daskom za Prebivalište.
002	EXO	026	018	Napravi daske za Prebivalište: dvadeset dasaka za južnu stranu,
002	EXO	026	019	i četrdeset srebrnih podnožja ispod dvadeset dasaka – dva podnožja ispod jedne daske, za njena dva klina, i dva podnožja ispod druge daske, za njena dva klina.
002	EXO	026	020	Tako i na severnoj strani Prebivališta neka bude dvadeset dasaka
002	EXO	026	021	sa četrdeset srebrnih podnožja – dva podnožja ispod jedne daske, i po dva podnožja ispod svake naredne daske.
002	EXO	026	022	Za zapadnu stranu Prebivališta napravi šest dasaka.
002	EXO	026	023	Za uglove na zadnjoj strani Prebivališta napravi dve daske.
002	EXO	026	024	Neka stoje jedna uz drugu spojene na dnu, a na vrhu neka budu spojene jednim obručem. Neka tako obadve čine dva ugla.
002	EXO	026	025	Dakle, neka bude ukupno osam dasaka i šesnaest srebrnih podnožja; po dva podnožja za svaku dasku.
002	EXO	026	026	Napravi prečage od bagremovog drveta; pet prečaga za daske na jednoj strani Prebivališta,
002	EXO	026	027	pet prečaga za daske na drugoj strani Prebivališta, i pet prečaga za daske na zadnjoj strani Prebivališta, prema zapadu.
002	EXO	026	028	Srednja prečaga neka se pruža sredinom dasaka s jednog kraja na drugi.
002	EXO	026	029	Daske obloži zlatom, a obruče za prečage napravi od zlata. Prečage obloži zlatom.
002	EXO	026	030	Podigni Prebivalište prema nacrtu koji ti je pokazan na gori.
002	EXO	026	031	Napravi zavesu od ljubičaste, skerletne i tamno crvene tkanine, i finog lana, a na njoj izvezi heruvime umetničkom veštinom.
002	EXO	026	032	Okači je na četiri zlatom obložena stuba od bagremovog drveta, sa kukama od zlata. Neka stoje na četiri srebrna podnožja.
002	EXO	026	033	Zavesu okači za kopče, pa donesi tamo, iza zavese, Kovčeg svedočanstva. Zavesa će vam deliti Svetinju od Svetinje nad svetinjama.
002	EXO	026	034	Stavi poklopac na Kovčeg svedočanstva u Svetinji nad svetinjama.
002	EXO	026	035	Sto postavi izvan zavese, a svećnjak na južnu stranu Prebivališta, nasuprot stola. Sto postavi na severnu stranu.
002	EXO	026	036	Napravi zastor za ulaz u Šator od ljubičaste, skerletne i tamno crvene tkanine, te od finog lana – vezom izvezen.
002	EXO	026	037	Za zastor napravi pet stubića od bagremovog drveta i obloži ih zlatom. Kuke za njih neka budu od zlata. Izlij za njih pet bronzanih podnožja.
002	EXO	027	001	Napravi žrtvenik od bagremovog drveta. Neka bude četvrtastog oblika: pet lakata dug, pet lakata širok, i tri lakta visok.
002	EXO	027	002	Na njegova četiri ugla napravi rogove, tako da žrtvenik i rogovi čine jednu celinu. Žrtvenik obloži bronzom.
002	EXO	027	003	Zatim napravi lonce za uklanjanje pepela, lopatice, kotliće i mašice. Sve posude načini od bronze.
002	EXO	027	004	Napravi za žrtvenik rešetku od bronze, u obliku mreže. Na mreži načini četiri bronzana obruča za njena četiri ugla.
002	EXO	027	005	Mrežu pričvrsti za okvir ispod žrtvenika, tako da doseže do polovine žrtvenika.
002	EXO	027	006	Onda napravi drške za žrtvenik od bagremovog drveta i obloži ih bronzom.
002	EXO	027	007	Drške neka se provuku kroz kolutove s obe strane žrtvenika, radi nošenja.
002	EXO	027	008	Napravi ga od dasaka, i neka bude šupalj. Kako ti je pokazano na gori, tako neka bude napravljen.
002	EXO	027	009	Napravi dvorište za Prebivalište. Na južnoj strani, zavese za dvorište neka budu od finog lana, dužine stotinu lakata za tu stranu.
002	EXO	027	010	Neka budu okačene o dvadeset stubova sa dvadeset bronzanih podnožja. Kuke i šipke za stubove neka budu od srebra.
002	EXO	027	011	Dužina zavese na severnoj strani takođe neka bude stotinu lakata. Neka bude dvadeset stubova sa dvadeset bronzanih podnožja. Kuke i šipke za stubove neka budu od srebra.
002	EXO	027	012	Širinu dvorišta, njegovu zapadnu stranu, neka pokriva pedeset lakata zavese. I tamo neka bude deset stubova sa deset podnožja.
002	EXO	027	013	Širina dvorišta na istoku neka bude pedeset lakata.
002	EXO	027	014	Zavese s jedne strane ulaza neka su petnaest lakata duge, sa svoja tri stuba i njihova tri podnožja.
002	EXO	027	015	Zavese za drugu stranu ulaza neka su takođe petnaest lakata duge, sa svoja tri stuba i njihova tri podnožja.
002	EXO	027	016	Za dvorišni ulaz daj da se vezom izveze dvadeset lakata dug zastor od ljubičaste, skerletne i tamno crvene tkanine, i finog lana. Neka bude na četiri stuba i njihova četiri podnožja.
002	EXO	027	017	Svi stubovi oko dvorišta neka budu spojeni srebrnim kukama. Njihova podnožja neka budu od bronze.
002	EXO	027	018	Dužina dvorišta neka bude stotinu lakata, širina pedeset lakata, a visina pet lakata, sa zavesama od finog lana i bronzanim podnožjima.
002	EXO	027	019	Sve potrepštine za Prebivalište, čemu god da služe, njegovi kočići, kao i svi kočići za dvorište, neka budu od bronze.
002	EXO	027	020	Zapovedi Izrailjcima da ti donesu čistog, sveže isceđenog, maslinovog ulja za svećnjak, da svetlo stalno gori.
002	EXO	027	021	Aron i njegovi sinovi će ga postavljati u Šatoru od sastanka, izvan zavese koja je ispred Svedočanstva, da gori pred Gospodom, od večeri do jutra. To je trajna uredba za Izrailjce, od naraštaja do naraštaja.
002	EXO	028	001	Izdvoj od Izrailjaca svog brata Arona i njegove sinove: Nadava, Avijuda, Eleazara i Itamara, pa ih dovedi k sebi, da mi služe kao sveštenici.
002	EXO	028	002	Napravi svetu odoru za svog brata Arona na čast i ukras.
002	EXO	028	003	Reci svim veštim ljudima koje sam obdario mudrošću da naprave odoru za njegovo posvećenje, da bi mi služio kao sveštenik.
002	EXO	028	004	Ovakvu će odoru napraviti: naprsnik, oplećak, plašt, vezenu košulju, turban i pojas. Takvu će odoru napraviti za tvog brata Arona i za njegove sinove, da mi služe kao sveštenici.
002	EXO	028	005	Neka upotrebe za nju zlato, ljubičastu, skerletnu i tamno crvenu tkaninu i fini lan.
002	EXO	028	006	Oplećak neka naprave od zlata, ljubičaste, skerletne i tamno crvene tkanine, i od finog lana – vešto izvezenog.
002	EXO	028	007	Neka na njemu budu dve naramenice da pričvršćuju oba njegova kraja.
002	EXO	028	008	Pojas kojim će se oplećak opasivati neka takođe bude od zlata, ljubičaste, skerletne i tamno crvene tkanine i finog lana, tako da s njim sačinjava jedan komad.
002	EXO	028	009	Zatim uzmi dva draga kamena oniksa i u njih ureži imena Izrailjevih sinova:
002	EXO	028	010	šest imena na jednom kamenu i šest ostalih imena na drugom kamenu, prema redu njihovog rođenja.
002	EXO	028	011	Ureži imena sinova Izrailjevih u dva kamena kao što zlatar urezuje pečate na prstenje, i optoči ih zlatnim okvirom.
002	EXO	028	012	Umetni ta dva draga kamena u naramenice oplećka u sećanje na sinove Izrailjeve. Aron će ih nositi na ramenima pred Gospodom kao potsetnik.
002	EXO	028	013	Onda napravi dva koluta od zlata,
002	EXO	028	014	i dva lančića od čistog zlata u obliku upletene uzice, pa ih pričvrsti za kolutove.
002	EXO	028	015	Naprsnik za presuđivanje napravi umetničkom veštinom. Napravićeš ga na isti način kao oplećak: od zlata, ljubičaste, skerletne i tamno crvene tkanine, i finog lana.
002	EXO	028	016	Neka bude u obliku četvorougla, udvojen; pedalj dug i pedalj širok.
002	EXO	028	017	Poređaj na njemu četiri reda dragog kamenja. U prvom redu: rubin, topaz i smaragd;
002	EXO	028	018	u drugom redu: malahit, safir i dijamant;
002	EXO	028	019	u trećem redu: hijacint, ahat i ametist;
002	EXO	028	020	a u četvrtom redu: hrisolit, oniks i jaspis. Neka budu optočeni zlatnim okvirom.
002	EXO	028	021	To drago kamenje predstavljaće imena dvanaest sinova Izrailjevih; na svakom će biti urezano, kao na pečatu na prstenju, po jedno ime za svako od dvanaest plemena.
002	EXO	028	022	Napravi za naprsnik lančiće od čistog zlata u obliku upletene uzice.
002	EXO	028	023	Zatim napravi za naprsnik dva zlatna kolutića i pričvrsti ih na dva gornja ugla naprsnika.
002	EXO	028	024	Zlatne lančiće priveži za dva kolutića na uglovima naprsnika.
002	EXO	028	025	Oba kraja lančića priveži za dva okvira, pa ih pričvrsti za dve naramenice s prednje strane oplećka.
002	EXO	028	026	Onda napravi dva kolutića od zlata i pričvrsti ih za dva donja ugla naprsnika, pri rubu unutrašnje strane do oplećka.
002	EXO	028	027	Nadalje, napravi dva kolutića od zlata i pričvrsti ih za donji kraj naramenice oplećka, na njegovoj prednjoj strani, kod šava iznad pojasa oplećka.
002	EXO	028	028	Neka se kolutići naprsnika privežu za kolutiće oplećka uzicom od purpura, tako da naprsnik stoji iznad pojasa, kako ne bi spadao s oplećka.
002	EXO	028	029	Aron će nositi imena sinova Izrailjevih na naprsniku za presuđivanje, na svom srcu, kad god bude ulazio u Svetinju, kao stalni potsetnik pred Gospodom.
002	EXO	028	030	U naprsnik za presuđivanje stavi Urim i Tumim, da budu na Aronovom srcu, kad god bude stupao pred Gospoda. Aron će ih nositi na srcu, te uvek donositi presude među Izrailjcima pred Gospodom.
002	EXO	028	031	Plašt za oplećak napravi od ljubičaste tkanine.
002	EXO	028	032	U njegovoj sredini neka bude prorez za glavu. Rub oko proreza neka se opšije vezenim okovratnikom, da se plašt ne bi cepao.
002	EXO	028	033	Zatim svuda oko ruba plašta napravi narove od ljubičaste, skerletne i tamno crvene tkanine, a između njih zvončiće od zlata:
002	EXO	028	034	zvonce od zlata pa nar, zvonce od zlata pa nar, i tako svuda okolo uz rub plašta.
002	EXO	028	035	Neka ga Aron ima na sebi kad vrši službu, da se čuje kad ulazi u Svetinju pred Gospoda i kad izlazi – da ne bi umro.
002	EXO	028	036	Napravi pločicu od čistog zlata i na njoj ureži, kao na pečatu:’Posvećen Gospodu’.
002	EXO	028	037	Priveži je ljubičastom vrpcom i postavi je na vrh turbana, s prednje strane.
002	EXO	028	038	Neka bude na Aronovom čelu. Aron će, pak, preuzeti na sebe krivice koje Izrailjci počine pri prinošenju svih svojih posvećenih prinosa. Pločica će uvek stajati na Aronovom čelu, kako bi našli smilovanje pred Gospodom.
002	EXO	028	039	Zatim istkaj košulju od lana, i napravi turban od lana, i vezom izvezeni opasač.
002	EXO	028	040	Aronovim sinovima napravi košulje sa opasačima i turbane, njima na čast i ukras,
002	EXO	028	041	pa u njih obuci svog brata Arona i njegove sinove s njim. Zatim ih pomaži, uvedi u službu i posveti ih, da mi služe kao sveštenici.
002	EXO	028	042	Napravi im i gaće od lana da im pokrivaju goli deo tela, od struka do bedara.
002	EXO	028	043	Neka ih Aron i njegovi sinovi nose kad god ulaze u Šator od sastanka, ili kad pristupaju žrtveniku da vrše bogosluženje u Svetinji nad svetinjama, da ne navuku krivicu na sebe i umru. Ovo je trajna uredba za njega i njegovo potomstvo posle njega.
002	EXO	029	001	Ovako ćeš postupiti s njima da ih posvetiš za moje sveštenstvo: uzmi jednog junca i dva ovna bez mane;
002	EXO	029	002	onda uzmi beskvasni hleb, beskvasne kolače zamešene s uljem, i beskvasne lepinje premazane uljem. Napravi ih od pšeničnog brašna.
002	EXO	029	003	Stavi ih u jednu košaru i u njoj ih prinesi s juncem i dva ovna.
002	EXO	029	004	Onda dovedi Arona i njegove sinove na ulaz u Šator od sastanka i operi ih vodom.
002	EXO	029	005	Zatim uzmi odoru i obuci Arona u košulju, ogrtač oplećka, oplećak i naprsnik i opaši ga izvezenim pojasom oplećka.
002	EXO	029	006	Stavi mu turban na glavu i na njoj pričvrsti posvetni natpis.
002	EXO	029	007	Zatim uzmi ulje za pomazanje i pomaži ga izlivajući ulje na njegovu glavu.
002	EXO	029	008	Onda dovedi njegove sinove, obuci im košulje,
002	EXO	029	009	opaši ih pojasevima – kako Arona tako i njegove sinove – i obavij im turbane. Tako neka im pripada sveštenstvo prema trajnoj uredbi. Tako ćeš uvesti u službu Arona i njegove sinove.
002	EXO	029	010	Dovedi onda junca pred Šator od sastanka, a Aron i njegovi sinovi neka polože ruke na njegovu glavu.
002	EXO	029	011	Ti onda zakolji junca pred Gospodom kod ulaza u Šator od sastanka.
002	EXO	029	012	Uzmi nešto od krvi junca i prstom je namaži na rogove žrtvenika, a ostatak krvi izlij podno žrtvenika.
002	EXO	029	013	Zatim skini sve salo oko iznutrica, jetrenu mrežicu, i oba bubrega s lojem, pa to spali na žrtveniku.
002	EXO	029	014	Meso junca, njegovu kožu i balegu spali izvan tabora. To je žrtva za greh.
002	EXO	029	015	Nakon toga uzmi jednog ovna, a Aron i njegovi sinovi neka polože ruke na njegovu glavu.
002	EXO	029	016	Zakolji ovna i uzmi nešto od njegove krvi, pa njome zapljusni žrtvenik sa svih strana.
002	EXO	029	017	Ovna iseci na komade, operi mu iznutrice i noge, pa ih stavi na ostale delove i glavu.
002	EXO	029	018	Zatim celog ovna spali na žrtveniku. To je žrtva svespalnica Gospodu, ugodni miris, paljena žrtva za Gospoda.
002	EXO	029	019	Onda uzmi drugog ovna. Aron i njegovi sinovi neka polože ruke na njegovu glavu,
002	EXO	029	020	a ti ga zakolji. Onda uzmi nešto krvi i njome namaži resicu desnog uha Aronovog, te resicu desnog uha njegovih sinova, palac njihove desne ruke, i palac njihove desne noge. Ostatkom krvi zapljusni žrtvenik sa svih strana.
002	EXO	029	021	Zatim uzmi nešto krvi sa žrtvenika i ulja za pomazanje, pa njima poškropi Arona i njegovu odeždu, a tako i njegove sinove i njihove odežde. Tako će biti posvećen on i njegova odežda, kao i njegovi sinovi i njihove odežde.
002	EXO	029	022	Potom uzmi salo od ovna, salo s repa, salo oko iznutrica, jetrenu mrežicu, oba bubrega sa salom oko njih, i desnu plećku – jer je ovan žrtva za posvećenje –
002	EXO	029	023	zatim jedan okrugli hleb, jedan kolač zamešen s uljem, i jednu lepinju iz košare sa beskvasnim hlebom što je pred Gospodom.
002	EXO	029	024	Sve to položi na ruke Arona i njegovih sinova, pa prinesi žrtvu dizanicu pred Gospodom.
002	EXO	029	025	Zatim uzmi to iz njihovih ruku, pa spali na žrtveniku povrh žrtve svespalnice, kao ugodni miris pred Gospodom. To je paljena žrtva Gospodu.
002	EXO	029	026	Uzmi zatim grudi ovna koji je prinesen za Aronovo posvećenje i prinesi ih kao žrtvu dizanicu pred Gospodom. Taj deo neka pripadne tebi.
002	EXO	029	027	Posveti grudi koje su bile prinesene kao žrtva dizanica i but koji je bio prinesen kao žrtveni dar od ovna prinesenog za posvećenje Arona i njegovih sinova.
002	EXO	029	028	Aron i njegovi sinovi neka primaju taj deo od Izrailjaca, jer je to žrtva dizanica. Izrailjci će davati taj deo kada budu prinosili žrtve mira koje se podižu Gospodu. Ovo je trajna uredba.
002	EXO	029	029	Aronove posvećene odežde neka pripadnu njegovim sinovima posle njega; u njima neka budu pomazani i uvedeni u službu.
002	EXO	029	030	Sin koji ga nasledi kao sveštenik, neka ih sedam dana nosi, kad uđe u Šator od sastanka da vrši bogosluženje u Svetinji.
002	EXO	029	031	Zatim uzmi ovna posvećenja i skuvaj njegovo meso na svetom mestu.
002	EXO	029	032	Aron i njegovi sinovi neka jedu meso od tog ovna sa hlebom iz košare, na ulazu u Šator od sastanka.
002	EXO	029	033	Dakle, što je bilo prineseno za njihovo otkupljenje prilikom njihovog uvođenja u službu – to neka jedu. Neovlašćen ne sme to da jede, jer je posvećeno.
002	EXO	029	034	Ako preostane šta mesa i hleba, spali na vatri; to ne sme da se jede, jer je posvećeno.
002	EXO	029	035	Postupi sa Aronom i njegovim sinovima onako kako sam ti zapovedio. Sedam dana ih uvodi u službu.
002	EXO	029	036	Svakog dana prinesi junca kao žrtvu za greh – za otkupljenje. Prinesi i žrtvu za greh da otkupiš žrtvenik, a zatim ga pomaži da ga posvetiš.
002	EXO	029	037	Sedam dana prinosi žrtvu otkupljenja za žrtvenik i posvećuj ga. Tada će žrtvenik postati presvet, i što god ga se dotakne biće posvećeno.
002	EXO	029	038	A ovo ćeš stalno prinositi na žrtvu: dnevno dva jagnjeta od godinu dana.
002	EXO	029	039	Jedno jagnje prinesi ujutro, a drugo prinesi uveče.
002	EXO	029	040	S prvim jagnjetom prinesi jednu desetinu efe brašna zamešenog s četvrtinom hina ulja od tučenih maslina, i žrtvu izlivnicu od četvrtine hina vina.
002	EXO	029	041	Drugo jagnje prinesi uveče. S njim prinesi istu žitnu žrtvu kao ujutro, i žrtvu izlivnicu na ugodni miris, paljenu žrtvu Gospodu.
002	EXO	029	042	Neka se ova žrtva svespalnica prinosi na ulazu u Šator od sastanka, pred Gospodom, od pokolenja do pokolenja. Tamo ću se sastajati s tobom da ti govorim.
002	EXO	029	043	Tamo ću se sastajati i s Izrailjcima, i moja će slava posvetiti to mesto.
002	EXO	029	044	Ja ću posvetiti Šator od sastanka i žrtvenik. Takođe ću posvetiti Arona i njegove sinove da mi služe kao sveštenici.
002	EXO	029	045	Ja ću boraviti među Izrailjcima i biti njihov Bog.
002	EXO	029	046	Tada će znati da sam ja, Gospod, Bog njihov, koji ih je izveo iz Egipta da boravim među njima. Ja sam Gospod, Bog njihov!
002	EXO	030	001	Napravi žrtvenik za paljenje kada; napravi ga od bagremovog drveta.
002	EXO	030	002	Neka bude četvorouglast: jedan lakat dug, jedan lakat širok, i dva lakta visok. Njegovi rogovi neka budu iz jednog dela s njim.
002	EXO	030	003	Obloži ga čistim zlatom: njegovu gornju stranu, njegove strane unaokolo i njegove rogove. Obrubi ga zlatnim okvirom.
002	EXO	030	004	Zatim mu napravi po dva zlatna koluta na obe bočne strane i pričvrsti ih ispod okvira, da se kroz njih provuku drške za nošenje žrtvenika.
002	EXO	030	005	Drške napravi od bagremovog drveta i obloži ih zlatom.
002	EXO	030	006	Postavi žrtvenik ispred zavese što zaklanja Kovčeg svedočanstva, ispred poklopca nad svedočanstvom. Tu ću se sastajati s tobom.
002	EXO	030	007	Neka Aron na njemu pali mirisni kad. Paliće ga svakog jutra, kad bude pripremao svetla.
002	EXO	030	008	Neka ga Aron ponovo pali kad bude palio svetla uveče, tako da mirisni kad stalno gori pred Gospodom u sva pokolenja.
002	EXO	030	009	Na žrtveniku ne prinosite nikakav tuđi kad, ni žrtvu svespalnicu, ni prinos, ni žrtvu izlivnicu.
002	EXO	030	010	Jednom godišnje neka Aron izvrši obred otkupljenja nad rogovima prinoseći krv žrtve za otkupljenje greha. To neka se čini jednom godišnje za sva pokolenja. Jer, žrtvenik je presveta svetinja Gospodu.“
002	EXO	030	011	Gospod zatim reče Mojsiju:
002	EXO	030	012	„Kad praviš popis Izrailjaca, neka svako ko se ubraja u popis da Gospodu otkupninu za svoj život, da ih ne pogodi pomor dok ih popisuješ.
002	EXO	030	013	Svako ko podleže popisu neka da: pola šekela – prema hramskoj meri (jedan šekel je dvadeset gera). Tih pola šekela će biti prinos Gospodu.
002	EXO	030	014	Svi koji podležu popisu, dakle, oni od dvadeset godina pa naviše, davaće ovaj prinos Gospodu.
002	EXO	030	015	Bogati neće davati više, niti siromašni manje od pola šekela, kada daju prinos Gospodu kao otkup za svoj život.
002	EXO	030	016	Zatim uzmi otkupni novac od Izrailjaca, i upotrebi ga za službu u Šatoru od sastanka. Neka to bude podsetnik Izrailjcima pred Gospodom, da ste otkupili svoje živote.“
002	EXO	030	017	Gospod reče Mojsiju:
002	EXO	030	018	„Napravi umivaonik od bronze sa bronzanim postoljem, za pranje. Postavi ga između Šatora od sastanka i žrtvenika, i nalij u njega vodu.
002	EXO	030	019	Neka Aron i njegovi sinovi peru u njemu ruke i noge.
002	EXO	030	020	Kad god ulaze u Šator od sastanka, neka se operu vodom, da ne pomru. Takođe, kad god pristupaju žrtveniku da obavljaju službu i da prinose svespalnice Gospodu,
002	EXO	030	021	neka operu ruke i noge, da ne pomru. Ovo je trajna uredba za Arona i njegovo potomstvo za sva njihova buduća pokolenja.“
002	EXO	030	022	Zatim Gospod reče Mojsiju:
002	EXO	030	023	„Uzmi najbolje začine: pet stotina šekela smirne, polovinu te mere cimeta, to jest, dve stotine pedeset šekela, dve stotine pedeset šekela mirišljave trske,
002	EXO	030	024	pet stotina šekela kasije prema hramskoj meri, i hin maslinovog ulja.
002	EXO	030	025	Napravi od toga sveto ulje za pomazanje apotekarskom veštinom. To će biti sveto ulje za pomazanje.
002	EXO	030	026	Njime pomaži Šator od sastanka i Kovčeg svedočanstva;
002	EXO	030	027	sto i sav njegov pribor; svećnjak i sav njegov pribor; kadioni žrtvenik;
002	EXO	030	028	žrtvenik za žrtve svespalnice i sav njegov pribor, i umivaonik sa svojim postoljem.
002	EXO	030	029	Posveti ih, pa će biti presveta svetinja. Ko god ga se dotakne biće posvećen.
002	EXO	030	030	Zatim pomaži Arona i njegove sinove, i posveti ih da mi služe kao sveštenici.
002	EXO	030	031	A Izrailjcima reci:’Ovo je moje posvećeno ulje za pomazanje za sva pokolenja.
002	EXO	030	032	Ono se ne sme izlivati na telo neposvećenog čoveka, niti ga pravite od istih sastojaka. Ono je sveto, pa sveto neka bude i vama.
002	EXO	030	033	Ko god napravi ulje od istih sastojaka ili ga stavi na nekog tuđinca, neka se istrebi iz svog naroda.’“
002	EXO	030	034	Gospod još reče Mojsiju: „Uzmi začine: natafe, šeheleta, helbene, i čistog tamjana, sve u jednakim količinama,
002	EXO	030	035	pa napravi miomirisni kad apotekarskom veštinom, posoljen, čist i svet.
002	EXO	030	036	Nešto od toga izmrvi u prah i stavi pred Svedočanstvo u Šatoru od sastanka, gde ću se sastajati s tobom. Ulje neka bude za vas presveta svetinja.
002	EXO	030	037	Miomirisni kad spravljen od ovih sastojaka ne smete praviti za sebe. To drži kao svetinju, jer je Gospodu posvećeno.
002	EXO	030	038	Ko god za sebe napravi takav kad da mu miriše, neka se istrebi iz svoga naroda.“
002	EXO	031	001	Gospod [opet] reče Mojsiju:
002	EXO	031	002	„Vidi, ja sam po imenu pozvao Veseleila, sina Urijinog, sina Orovog, iz Judinog plemena.
002	EXO	031	003	Ispunio sam ga Duhom Božijim, [i podario mu] mudrost, pronicljivost i znanje za svaku vrstu veštine:
002	EXO	031	004	da vešto smišlja nacrte za izradu predmeta od zlata, srebra i bronze;
002	EXO	031	005	da reže i umeće kamenje; da rezbari drvo, i da radi svakovrsne poslove.
002	EXO	031	006	Njemu sam pridodao Elijava, sina Ahisamakovog, iz Danovog plemena. Veštinom sam obdario i sve sposobne ljude, da naprave sve što sam zapovedio:
002	EXO	031	007	Šator od sastanka, Kovčeg svedočanstva s poklopcem na njemu; sav nameštaj za Šator;
002	EXO	031	008	sto i njegov pribor; svećnjak od čistog zlata sa svim svojim priborom; kadioni žrtvenik;
002	EXO	031	009	žrtvenik za žrtve svespalnice sa svim svojim priborom, i umivaonik sa svojim postoljem;
002	EXO	031	010	pa izvezene odežde, posvećene odežde za sveštenika Arona i odežde za njegove sinove kad služe kao sveštenici;
002	EXO	031	011	ulje za pomazanje, i miomirisni kad za Svetinju. Neka učine sve kako sam zapovedio.“
002	EXO	031	012	Zatim Gospod reče Mojsiju:
002	EXO	031	013	„Reci ovo Izrailjcima:’Držite moje subote, jer je to znak između mene i vas, od pokolenja do pokolenja, da biste znali da sam ja, Gospod, koji vas posvećujem.
002	EXO	031	014	Držite subotu, jer je sveta za vas. Ko god je oskrnavi, neka se svakako pogubi; ko god bude radio kakav posao u subotu, neka se istrebi iz svog naroda.
002	EXO	031	015	Šest dana neka se radi, a sedmog dana neka bude subota potpunog odmora posvećena Gospodu. Ko god bude radio kakav posao u subotu, neka se svakako pogubi.
002	EXO	031	016	Stoga, neka Izrailjci drže subotu, slaveći je kao večni savez od pokolenja do pokolenja.
002	EXO	031	017	To će biti večni znak između mene i Izrailjaca, jer je Gospod za sedam dana stvorio nebo i zemlju, a u sedmi dan je prestao da radi i odahnuo.’“
002	EXO	031	018	Kad je Gospod prestao da govori s Mojsijem na gori Sinaj, dao mu je dve ploče Svedočanstva, kamene ploče, ispisane Božijim prstom.
002	EXO	032	001	Kad je narod video da Mojsije dugo ne silazi s gore, sabrao se oko Arona i rekao mu: „Na noge! Napravi nam boga koji će ići pred nama, jer ne znamo šta se dogodilo sa onim Mojsijem koji nas je izveo iz Egipta.“
002	EXO	032	002	Aron im odgovori: „Poskidajte zlatne naušnice sa ušiju svojih žena, sinova i ćerki, pa ih donesite k meni.“
002	EXO	032	003	Sav narod je poskidao zlatne naušnice sa svojih ušiju i doneo ih Aronu.
002	EXO	032	004	Ovaj je to zatim uzeo od njih, rastopio zlato u kalupu i od toga napravio kip teleta. Narod reče: „Evo, tvojih bogova, Izrailju, koji su te izveli iz egipatske zemlje!“
002	EXO	032	005	Kad je Aron to video, sagradio je pred njim žrtvenik i objavio: „Sutra je praznik Gospodu!“
002	EXO	032	006	Sledećeg jutra su ustali, prineli žrtvu svespalnicu i pristupili sa žrtvama mira. Onda je narod posedao da jede i pije, i ustao da se zabavlja.
002	EXO	032	007	Tada Gospod reče Mojsiju: „Idi i siđi, jer se iskvario tvoj narod, koji si izveo iz zemlje egipatske!
002	EXO	032	008	Brzo su skrenuli s puta koji sam im zapovedio. Izlili su sebi kip teleta, klanjali mu se i prineli mu žrtve. I još su govorili:’Ovo je bog tvoj, Izrailju, koji te je izveo iz Egipta!’“
002	EXO	032	009	Gospod nastavi: „Vidim da je ovaj narod tvrda vrata.
002	EXO	032	010	Zato me pusti sada da iskalim svoj gnev na njima i da ih pobijem. Onda ću od tebe učiniti veliki narod.“
002	EXO	032	011	Tada Mojsije stade da preklinje Gospoda, svoga Boga: „Zašto, Gospode, da iskaljuješ svoj gnev na tvoj narod koji si izveo iz Egipta velikom silom i moćnom rukom?
002	EXO	032	012	Zašto da Egipćani kažu:’Sa zlom ih je namerom izveo, da ih pobije u gorama, i istrebi ih s lica zemlje’? Odvrati svoj plamteći gnev i odustani od nevolje kojom hoćeš da udariš svoj narod!
002	EXO	032	013	Seti se svojih slugu Avrahama, Isaka i Izrailja, kojima si se zakleo samim sobom, rekavši im:’Umnožiću vaše potomstvo kao zvezde na nebu, i svu ovu zemlju koju sam vam obećao daću vašem potomstvu, da zauvek postane njihovo nasledstvo.’“
002	EXO	032	014	I Gospod je odustao od nesreće, koju je nameravao da svali na svoj narod.
002	EXO	032	015	Mojsije se okrene i siđe s gore. U rukama je nosio dve ploče Svedočanstva. Ploče su bile ispisane na obe strane; ispisane i s jedne i s druge strane.
002	EXO	032	016	Ploče su bile Božije delo; reči na pločama je urezao sam Bog.
002	EXO	032	017	Isus Navin je čuo buku naroda koji je galamio, pa je rekao Mojsiju: „Ratna buka u taboru!“
002	EXO	032	018	Mojsije mu na to reče: „Ne kliču to pobednici, niti žale pobeđeni, pevanje je sve što čujem.“
002	EXO	032	019	Kad se približio taboru i video tele i igranje, Mojsije planu gnevom. Baci on ploče iz ruku i razbije ih na podnožju gore.
002	EXO	032	020	Onda uzme tele, spali ga i izmrvi u prah, pa ga prospe u vodu i natera Izrailjce da je piju.
002	EXO	032	021	Mojsije, potom, upita Arona: „Šta ti je skrivio ovaj narod, da si ga uvalio u tako veliki greh?“
002	EXO	032	022	„Neka se moj gospodar ne gnevi – odgovori mu Aron. I sam znaš da je ovaj narod sklon zlu.
002	EXO	032	023	Oni su mi rekli:’Napravi nam bogove koji će ići pred nama, jer ne znamo šta se dogodilo s onim čovekom Mojsijem, koji nas je izveo iz Egipta.’
002	EXO	032	024	Ja sam im onda rekao:’Ko ima zlata, neka ga skine sa sebe.’ Oni su mi dali zlato, a ja sam ga bacio u vatru, i izašlo je ovo tele.“
002	EXO	032	025	Mojsije je video da se narod razuzdao, jer ga je Aron prepustio razuzdanosti, na zluradost njegovih neprijatelja.
002	EXO	032	026	Tada Mojsije stade na ulaz u tabor i reče: „Ko je za Gospoda, neka stane uz mene.“Svi Leviti se okupiše oko njega.
002	EXO	032	027	On im reče: „Govori Gospod, Bog Izrailjev:’Neka svako od vas pripaše mač o bedro! Vratite se i prođite kroz tabor, od ulaza do ulaza, pa neka svako ubije ko brata, ko prijatelja, ko suseda.’“
002	EXO	032	028	Leviti su učinili kako im je Mojsije naredio. Tog dana je palo oko tri hiljade ljudi.
002	EXO	032	029	Tada Mojsije reče: „Danas ste stupili u službu Gospodnju, svaki uz cenu sina ili brata, te vas je on blagoslovio danas.“
002	EXO	032	030	Ujutro je Mojsije rekao narodu: „Veliki ste greh počinili. Ipak, ja ću se uspeti Gospodu, ne bih li ga, kako, umolio za otkupljenje vašeg greha.“
002	EXO	032	031	Mojsije se vrati Gospodu i reče: „O, kako je velik greh počinio ovaj narod napravivši sebi boga od zlata!
002	EXO	032	032	Ali sada im oprosti greh, a ako nećeš, izbriši i mene iz svoje knjige koju si napisao.“
002	EXO	032	033	Gospod reče Mojsiju: „Izbrisaću iz svoje knjige samo onog koji je zgrešio protiv mene.
002	EXO	032	034	A ti sad povedi ovaj narod tamo gde sam ti rekao. Evo, moj Anđeo će ići pred tobom. A kad dođe vreme da ih kaznim, kazniću ih za njihov greh.“
002	EXO	032	035	Gospod je udario narod [pomorom] zbog teleta, koje je Aron napravio.
002	EXO	033	001	Gospod reče Mojsiju: „Idi! Idi odavde gore, ti i narod koji si izveo iz Egipta, i pođi gore u zemlju za koju sam se zakleo Avrahamu, Isaku i Jakovu:’Daću je tvom potomstvu.’
002	EXO	033	002	A ja ću poslati pred tobom Anđela i isteraću Hanance, Amorejce, Hetite, Ferežane, Evejce i Jevusejce
002	EXO	033	003	[i dovesti vas] u zemlju kojom teku mleko i med. Ja neću poći gore s tobom, da vas ne bih istrebio na putu, jer ste narod tvrdovrat.“
002	EXO	033	004	Kad je narod čuo ove oštre reči, toliko se ožalostio da niko nije stavio na sebe nakit.
002	EXO	033	005	Gospod reče Mojsiju: „Reci Izrailjcima:’Vi ste narod tvrdovrat. Kad bih samo za tren išao gore sa vama, pobio bih vas. Zato skinite sa sebe nakit, a ja ću videti kako da postupim s vama.’“
002	EXO	033	006	Tako su Izrailjci poskidali sa sebe nakit kod gore Horiv.
002	EXO	033	007	Mojsije je uzeo šator i postavio ga daleko izvan tabora. Nazvao ga je šator od sastanka. Ko god je hteo da traži volju Gospodnju, odlazio bi u šator od sastanka koji se nalazio izvan tabora.
002	EXO	033	008	A kada bi Mojsije odlazio u šator, sav narod bi ustajao i svako bi stajao na ulazu u svoj šator i gledao za Mojsijem sve dok ovaj ne uđe u šator.
002	EXO	033	009	Kad bi Mojsije ušao u šator, stub oblaka bi se spuštao i stajao na ulazu u šator, dok je [Gospod] razgovarao sa Mojsijem.
002	EXO	033	010	Kada bi narod video da stub oblaka stoji na ulazu u šator, sav narod bi ustajao i svako bi se klanjao na ulazu svoga šatora.
002	EXO	033	011	Gospod je razgovarao s Mojsijem licem u lice, kao što bi neko razgovarao sa svojim prijateljem. Mojsije bi se zatim vratio u tabor. Međutim, njegov pomoćnik Isus, sin Navinov, mladić, ne bi napuštao šator.
002	EXO	033	012	Mojsije se obrati Gospodu: „Ti si mi rekao:’Povedi ovaj narod’, ali mi nisi objavio koga ćeš poslati sa mnom. Ti si takođe rekao:’Poznajem te po imenu, i ti si našao naklonost preda mnom.’
002	EXO	033	013	Ako sam, dakle, našao naklonost pred tobom, otkrij mi svoje puteve da bih te poznavao i da bih i dalje nalazio tvoju naklonost. Uzmi u obzir da je ovaj narod tvoj narod.“
002	EXO	033	014	Gospod na to reče: „Ja lično ću poći s tobom, i [tako] te uspokojiti.“
002	EXO	033	015	Mojsije reče: „Ako ti lično ne pođeš sa nama, ne izvodi nas odavde gore.
002	EXO	033	016	Kako će se znati da sam našao naklonost pred tobom, ja i tvoj narod, ako ne po tome što ćeš poći sa nama? Po tome ćemo se razlikovati, ja i tvoj narod, od svih drugih naroda na zemlji.“
002	EXO	033	017	Gospod reče Mojsiju: „Učiniću sve što si tražio, zato što si našao naklonost preda mnom i zato što te poznajem po imenu.“
002	EXO	033	018	Mojsije zamoli: „Pokaži mi svoju slavu.“
002	EXO	033	019	„Učiniću da moja dobrota prođe pored tebe – reče Gospod – i izgovoriću pred tobom svoje ime Gospod. Smilovaću se kome hoću da se smilujem, i iskazaću milosrđe kome hoću da iskažem milosrđe.
002	EXO	033	020	Moje lice ne možeš videti – reče – jer nijedan čovek me ne može videti i ostati u životu.“
002	EXO	033	021	Gospod reče: „Evo, ovde kod mene je jedno mesto; stani na ovu stenu.
002	EXO	033	022	Kad moja slava bude prolazila, staviću te u procep stene i zakloniti te svojom rukom dok ne prođem.
002	EXO	033	023	Onda ću skloniti svoju ruku, pa ćeš me videti s leđa. No, moje lice se ne može videti.“
002	EXO	034	001	Gospod reče Mojsiju: „Iskleši sebi dve kamene ploče kao što su bile one prve, a ja ću na njima ispisati iste reči koje su bile napisane na prvim pločama koje si razbio.
002	EXO	034	002	Budi gotov do jutra, a ujutro se uspni na goru Sinaj i stani tamo, na vrhu gore, pred mene.
002	EXO	034	003	Neka se niko ne penje s tobom; niko ne sme da se pojavi na celoj gori. Ni ovce ni goveda neka ne pasu pred gorom.“
002	EXO	034	004	Mojsije je isklesao dve kamene ploče kao što su bile pređašnje, pa se ujutro popeo na goru Sinaj noseći u rukama dve kamene ploče, kako mu je Gospod zapovedio.
002	EXO	034	005	Tada je Gospod sišao u oblaku, stao kod Mojsija i izgovorio svoje ime: „Gospod!“
002	EXO	034	006	Gospod je prošao pokraj njega i izgovorio svoje ime: „Gospod! Gospod! Bog milostivi i milosrdni, spor na srdžbu, bogat milošću i vernošću,
002	EXO	034	007	iskazuje milost hiljadama, oprašta krivicu, prestup i greh, ali [krivca] ne ostavlja nekažnjena, nego kažnjava greh otaca na njihovoj deci i unucima sve do trećeg i četvrtog [kolena].“
002	EXO	034	008	Mojsije odmah pade na zemlju i pokloni se Gospodu.
002	EXO	034	009	Mojsije reče: „Ako sam stekao naklonost pred tobom, molim te, Gospode, da pođeš sa nama. Iako je ovaj narod tvrdovrat, oprosti nam krivicu i grehe, pa nas prihvati kao svoju baštinu.“
002	EXO	034	010	Gospod na to reče: „Evo, sklapam savez: učiniću takva čuda pred tvojim narodom kakva nikada nisu bila učinjena ni u kojoj zemlji, ni u kojem narodu. Tada će svaki narod usred koga boraviš videti šta Gospod čini, jer ono što ću učiniti za tebe, biće zadivljujuće.
002	EXO	034	011	Drži sve što ti zapovedam danas. Evo, ja ću proterati pred tobom Amorejce, Hanance, Hetite, Ferežane, Evejce i Jevusejce.
002	EXO	034	012	Čuvaj se da ne sklopiš savez sa stanovništvom zemlje u koju ulaziš, da ne postanu zamka u tvojoj sredini.
002	EXO	034	013	Nego, porušite njihove žrtvenike, oborite njihove stubove i posecite Aštartine stubove.
002	EXO	034	014	Ne služite ni jednom drugom bogu! Gospod je na glasu po svojoj ljubomori, jer je on ljubomorni Bog.
002	EXO	034	015	Ne sklapaj savez sa stanovnicima one zemlje! Jer, kada budu bludničili sa svojim bogovima i prinosili im žrtve, pozivaće i tebe, te ćeš jesti od njihovih žrtava,
002	EXO	034	016	i uzimati svojim sinovima njihove ćerke. Onda će one, kada budu bludničile sa svojim bogovima, navesti i tvoje sinove na blud sa svojim bogovima.
002	EXO	034	017	Ne izlivaj sebi livene idole.
002	EXO	034	018	Održavaj praznik Beskvasnih hlebova. Sedam dana jedi beskvasne hlebove, kako sam ti zapovedio – u određeno vreme u mesecu avivu, jer si u tom mesecu izašao iz Egipta.
002	EXO	034	019	Svaki prvenac majčine utrobe meni pripada, kao i svaka prvina od tvoje sitne i krupne stoke.
002	EXO	034	020	Prvinu magarca otkupi jagnjetom, a ako ga ne otkupiš, zavrni mu vrat. Otkupi svakog prvenca od svojih sinova. Ne pojavljujte se preda mnom praznih ruku!
002	EXO	034	021	Šest dana radi, a sedmoga otpočini; moraš otpočinuti čak i za vreme oranja ili žetve.
002	EXO	034	022	Slavi praznik Sedmica – prvih snopova pšenične žetve i praznik Berbe pri kraju godine.
002	EXO	034	023	Triput godišnje neka se svi tvoji muški pojave pred Gospodom, Bogom Izrailjevim.
002	EXO	034	024	Ja ću, naime, izgnati narode pred tobom i proširiti tvoje granice, tako da niko neće žudeti za tvojom zemljom kad triput godišnje budeš išao da se pojaviš pred Gospodom, Bogom svojim.
002	EXO	034	025	Ne prinosi mi krv žrtve sa kvascem, niti ostavljaj žrtvu prinesenu za praznik Pashe do jutra.
002	EXO	034	026	Najbolje prvine svoje zemlje donesi u dom Gospoda, svoga Boga. Ne kuvaj jare u mleku njegove majke.“
002	EXO	034	027	Gospod reče Mojsiju: „Napiši ove reči koje sam ti rekao, jer sam na osnovu ovih reči sklopio savez sa tobom i sa Izrailjem.“
002	EXO	034	028	Mojsije je proveo sa Gospodom četrdeset dana i četrdeset noći tokom kojih nije jeo hleba niti pio vode. Tada je na pločama napisao reči saveza – deset zapovesti.
002	EXO	034	029	Mojsije je sišao sa gore Sinaj. Dok je silazio sa gore noseći u rukama dve ploče Svedočanstva, nije znao da mu se lice sjaji zbog razgovora sa Gospodom.
002	EXO	034	030	Kada su Aron i Izrailjci videli da mu se lice sjaji, plašili su se da mu priđu.
002	EXO	034	031	Mojsije ih je pozvao, pa su se vratili k njemu Aron i svi knezovi zajednice. Tada je Mojsije razgovarao sa njima.
002	EXO	034	032	Zatim su mu prišli i svi Izrailjci, a on im je preneo sve reči koje mu je Gospod rekao na gori Sinaj.
002	EXO	034	033	Kad je Mojsije završio razgovor sa njima, pokrio je sebi lice velom.
002	EXO	034	034	Kad god je Mojsije ulazio pred Gospoda da razgovara sa njim, skidao bi veo sve dok ne izađe. Kad bi izašao i preneo Izrailjcima što mu je Gospod zapovedio,
002	EXO	034	035	oni bi videli da se Mojsijevo lice sjaji. Tada bi Mojsije vraćao veo na svoje lice, sve dok ne uđe da razgovara sa Gospodom.
002	EXO	035	001	Mojsije je okupio svu zajednicu Izrailjaca i rekao im: „Ovo je Gospod zapovedio da se čini:
002	EXO	035	002	Šest dana obavljaj sve svoje poslove, a sedmi dan neka vam bude sveta subota potpunog odmora Gospodu. Ko god bude radio na taj dan, neka se usmrti.
002	EXO	035	003	Ne palite vatru po vašim mestima na subotnji dan.“
002	EXO	035	004	Mojsije reče celoj zajednici Izrailjaca: „Ovo je Gospod zapovedio:
002	EXO	035	005	izdvojte prilog za Gospoda. Svako u koga je široko srce neka da prilog za Gospoda: zlato, srebro i bronzu;
002	EXO	035	006	ljubičastu, skerletnu i tamno crvenu tkaninu, fini lan i kostret;
002	EXO	035	007	ovnujske kože obojene u crveno, fine kože i bagremovo drvo;
002	EXO	035	008	ulje za svetlo, začine za ulje pomazanja i miomirisni kad;
002	EXO	035	009	oniks i drugo drago kamenje za ukivanje u oplećak i naprsnik.
002	EXO	035	010	Ko god je vešt među vama neka dođe da napravi što je Gospod zapovedio:
002	EXO	035	011	Prebivalište – njegov Šator i pokrivač, kopče, daske, obruče, stubove i podnožja;
002	EXO	035	012	Kovčeg sa njegovim drškama, poklopac i pregradnu zavesu;
002	EXO	035	013	sto sa njegovim drškama i svim njegovim priborom; prinesene hlebove;
002	EXO	035	014	svećnjak za svetlo i sav njegov pribor, lampe i ulje za osvetljenje;
002	EXO	035	015	kadioni žrtvenik sa svojim drškama, ulje pomazanja i začine za kađenje; zastor za ulaz u Prebivalište;
002	EXO	035	016	žrtvenik za žrtve svespalnice sa bronzanom oplatom, drškama i svim njegovim priborom; umivaonik sa svojim postoljem;
002	EXO	035	017	zavese za dvorište sa stubovima i podnožjima, i zastor za dvorišni ulaz;
002	EXO	035	018	kočiće za Prebivalište i kočiće za dvorište sa njihovom užadi;
002	EXO	035	019	izvezene odežde za službu u Svetinji – posvećene odežde za sveštenika Arona i odežde za svešteničku službu njegovih sinova.“
002	EXO	035	020	Nakon toga je cela zajednica otišla od Mojsija.
002	EXO	035	021	Onda su došli svi koje je srce vuklo, svako darežljivog duha, pa su doneli prilog Gospodu za radove na Šatoru od sastanka, za njegovu službu i za posvećene odežde.
002	EXO	035	022	Došli su i muškarci i žene, svi darežljivog srca, i doneli broševe, naušnice, prstenje, narukvice, lančiće i razne predmete od zlata; svako od njih je doneo zlato kao posvetni dar za Gospoda.
002	EXO	035	023	I svako kod koga se našla ljubičasta, skerletna i tamno crvena tkanina, fini lan, kozja koža, uštavljene ovnujske kože, kože obojene u crveno ili fina koža, to je doneo.
002	EXO	035	024	Isto tako i svi koji su hteli da prinesu srebro ili bronzu donosili su to kao prinos Gospodu. Svi koji su imali bagremova drva donosili su ga za izradu svakovrsnih predmeta.
002	EXO	035	025	Sve žene vične predenju su donele što su isprele svojim rukama: ljubičastu, skerletnu i tamno crvenu tkaninu i fini lan.
002	EXO	035	026	Sve žene koje je srce poticalo, prele su kostret.
002	EXO	035	027	Knezovi su donosili oniks i drugo drago kamenje za umetanje u oplećak i naprsnik;
002	EXO	035	028	začine i ulje za svetlo, za pomazanje i za miomirisni kad.
002	EXO	035	029	Svi Izrailjci – svi ljudi i žene koje je srce poticalo da prilože što god za posao koji je Gospod preko Mojsija zapovedio da se uradi – donosili su dobrovoljni prilog Gospodu.
002	EXO	035	030	Mojsije reče Izrailjcima: „Vidite! Gospod je po imenu pozvao Veseleila, sina Urijinog, sina Orovog, iz plemena Judinog.
002	EXO	035	031	On ga je ispunio Duhom Božijim, i dao mu mudrost, pronicljivost i znanje za svaku vrstu veštine,
002	EXO	035	032	da vešto smišlja nacrte za izradu predmeta od zlata, srebra i bronze;
002	EXO	035	033	da reže i umeće kamenje; da rezbari drvo, i da radi svakovrsni umetnički posao.
002	EXO	035	034	Njemu i Elijavu, sinu Ahisamakovom, iz plemena Danovog, dao je sposobnost da poučavaju druge.
002	EXO	035	035	Obdario ih je umećem za izvođenje svakojakih radova: za rezbarenje, pravljenje nacrta, vezenje ljubičaste, skerletne i tamno crvene tkanine i finog lana, kao i za pletenje. Oni su vični svim poslovima i pravljenju nacrta.
002	EXO	036	001	Neka tako Veseleilo, Elijav i svi koje je Gospod obdario sposobnošću, umećem i razumom da znaju kako da urade sav posao na Svetinji, izvrše sve što je Gospod zapovedio.“
002	EXO	036	002	Mojsije pozva Veseleila, Elijava i sve sposobne ljude koje je Gospod obdario umećem; sve koje je poticalo srce da se late posla i urade ga.
002	EXO	036	003	Oni su tada primili sav dobrovoljni prilog od Mojsija koji su Izrailjci doneli za izvođenje radova oko Svetinje. No, kako su mu oni jutro za jutrom još uvek donosili priloge,
002	EXO	036	004	dođoše svi majstori koji su obavljali radove na Svetinji – svaki sa posla na kome je radio –
002	EXO	036	005	i rekoše Mojsiju: „Narod donosi i više nego što je potrebno da se obavi posao koji je Gospod zapovedio da se uradi.“
002	EXO	036	006	Tada je Mojsije izdao naredbu koja je bila objavljena u taboru: „Neka više nijedan čovek ni žena ne pravi više ništa kao prilog za Svetinju.“Tako je narod prestao da donosi.
002	EXO	036	007	Bilo je svega dovoljno da se uradi posao, čak je i preostalo.
002	EXO	036	008	Tada su svi sposobni ljudi, koji su bili među onima što su obavljali posao, sagradili Prebivalište od deset zavesa. Bile su načinjene od finog lana, ljubičaste, skerletne i tamno crvene tkanine, na kojima su bili veštinom umetnika izvezeni heruvimi.
002	EXO	036	009	Sve zavese su bile iste mere: dvadeset osam lakata u dužinu i četiri lakta u širinu.
002	EXO	036	010	[Veseleilo] je spojio pet zavesa jednu s drugom, a tako je i drugih pet zavesa spojio jednu s drugom.
002	EXO	036	011	Zatim je napravio petlje od ljubičaste tkanine pri rubu poslednje zavese spojenoga dela, a tako je napravio pri rubu poslednje zavese u drugoj polovini spojenog dela.
002	EXO	036	012	Napravio je pedeset petlji na prvoj zavesi i pedeset petlji pri rubu poslednje zavese drugog spojenog dela. Petlje su stajale jedna naspram druge.
002	EXO	036	013	Onda je napravio pedeset kopči od zlata, pa je njima spojio zavese jednu s drugom. Tako je Prebivalište bilo jedna celina.
002	EXO	036	014	Napravio je i zavese od kozje dlake za Šator povrh Prebivališta. Napravio je jedanaest zavesa.
002	EXO	036	015	Dužina svake zavese je bila trideset lakata, a širina svake zavese četiri lakta. Svih jedanaest zavesa su bile iste mere.
002	EXO	036	016	Prvih pet zavesa je spojio posebno, a ostalih šest zavesa posebno.
002	EXO	036	017	Napravio je pedeset petlji na rubu krajnje zavese jednog spojenog dela, i pedeset petlji na rubu drugog spojenog dela.
002	EXO	036	018	Zatim je napravio pedeset bronzanih kopči da drže Šator, tako da bude jedna celina.
002	EXO	036	019	Napravio je i pokrivač za Šator od ovnujskih koža obojenih u crveno, a povrh njega pokrivač od finih koža.
002	EXO	036	020	Onda je napravio daske od bagremovog drveta za Prebivalište, da stoje uspravno u njemu.
002	EXO	036	021	Svaka daska je bila deset lakata dugačka i jedan i po lakat široka.
002	EXO	036	022	Svaka daska je imala po dva klina da drži daske jednu uz drugu. To je napravio za sve daske u Prebivalištu.
002	EXO	036	023	Za južnu stranu Prebivališta napravio je dvadeset dasaka,
002	EXO	036	024	i četrdeset srebrnih podnožja ispod dvadeset dasaka – dva podnožja ispod jedne daske, za njena dva klina, i dva podnožja ispod druge daske, za njena dva klina.
002	EXO	036	025	Tako je i na severnoj strani Prebivališta napravio dvadeset dasaka
002	EXO	036	026	sa četrdeset srebrnih podnožja – dva podnožja ispod jedne daske, i po dva podnožja ispod svake naredne daske.
002	EXO	036	027	Za zapadnu stranu Prebivališta napravio je šest dasaka
002	EXO	036	028	i dve daske za uglove Prebivališta na zadnjoj strani.
002	EXO	036	029	Bile su udvojene od dna, pa sve do vrha, gde su bile spojene jednim obručem. Tako je napravio po dve daske za oba ugla.
002	EXO	036	030	Bilo je, dakle, osam dasaka i šesnaest srebrnih podnožja; po dva podnožja za svaku dasku.
002	EXO	036	031	Zatim je napravio prečage od bagremovog drveta: pet prečaga za daske na jednoj strani Prebivališta,
002	EXO	036	032	pet prečaga za daske na drugoj strani Prebivališta, i pet prečaga za zadnju stranu Prebivališta, prema zapadu.
002	EXO	036	033	Napravio je središnju prečagu, da se proteže sredinom dasaka, s jednog kraja na drugi.
002	EXO	036	034	Daske je obložio zlatom, a njihove obruče koje drže prečage je napravio od zlata. Prečage je obložio zlatom.
002	EXO	036	035	Napravio je i zavesu od ljubičaste, skerletne i tamno crvene tkanine, i finog lana, a na njoj izvezao heruvime umetničkom veštinom.
002	EXO	036	036	Za nju je napravio četiri stuba od bagremovog drveta i obložio ih zlatom. Njihove kuke su bile od zlata, i za njih je izlio četiri podnožja od srebra.
002	EXO	036	037	Za ulaz u Šator napravio je zastor od ljubičaste, skerletne i tamno crvene tkanine, i finog lana, vezom izvezenog,
002	EXO	036	038	i pet stubića sa njegovim kukama. Vrhove stubova i njihove obruče je obložio zlatom, dok su njihovih pet podnožja bila od bronze.
002	EXO	037	001	Veseleilo je napravio Kovčeg od bagremovog drveta; dva i po lakta dug, lakat i po širok i lakat i po visok.
002	EXO	037	002	Obložio ga je čistim zlatom iznutra i spolja, i napravio mu zlatan venac unaokolo.
002	EXO	037	003	Zatim je izlio za njega četiri koluta od zlata za sve njegove četiri strane; dva koluta na jednoj strani i dva koluta na drugoj strani.
002	EXO	037	004	Napravio je i drške od bagremovog drveta i obložio ih zlatom.
002	EXO	037	005	Drške je provukao kroz kolutove s obe strane Kovčega za nošenje Kovčega.
002	EXO	037	006	Onda je napravio poklopac za Kovčeg od čistog zlata; dva i po lakta dužine i lakat i po širine.
002	EXO	037	007	Napravio je dva heruvima od kovanog zlata, i prikovao ih na oba kraja poklopca;
002	EXO	037	008	jednog heruvima na jedan kraj, a drugog heruvima na drugi kraj poklopca. Heruvime je napravio tako da sa poklopcem čine jednu celinu.
002	EXO	037	009	Heruvimi su imali podignuta krila prema gore, tako da zaklanjaju poklopac. Bili su licem okrenuti jedan prema drugome, tako da su im lica bila okrenuta prema poklopcu.
002	EXO	037	010	Zatim je napravio sto od bagremovog drveta; dva lakta dug, jedan lakat širok i jedan i po lakat visok.
002	EXO	037	011	Obložio ga je čistim zlatom, i obrubio ga zlatnim pojasom.
002	EXO	037	012	Napravio mu je i dlan široki okvir oko njega, i obrubio ga zlatnim pojasom.
002	EXO	037	013	Za sto je izlio četiri zlatna koluta i postavio ih na njegova četiri nožna ugla.
002	EXO	037	014	Kolutovi su bili pod okvirom da drže drške za nošenje stola.
002	EXO	037	015	Drške za nošenje stola je napravio od bagremovog drveta i obložio ih zlatom.
002	EXO	037	016	Onda je od čistog zlata napravio pribor za sto: tanjire, čaše, zdele, vrčeve i pehare za izlivanje prinosa.
002	EXO	037	017	Svećnjak je napravio od čistog zlata. Njegovo postolje, stalak, čašice, pupoljci i latice bili su iskovani iz jednog komada.
002	EXO	037	018	Granao se u šest krakova: tri kraka s jedne strane stalka i tri kraka s druge strane stalka.
002	EXO	037	019	Na jednom kraku bile su tri čašice u obliku bademovog cveta, svaka s pupoljcima i laticama. Na drugom kraku su takođe bile tri čašice u obliku bademovog cveta, svaka s pupoljcima i laticama. Tako je bilo sa svih šest krakova koji izbijaju iz svećnjaka.
002	EXO	037	020	Na svećnjaku je bilo četiri čašice u obliku bademovog cveta, svaka s pupoljcima i laticama.
002	EXO	037	021	Jedan pupoljak je bio ispod prva dva kraka, drugi pupoljak ispod druga dva kraka, i treći pupoljak ispod poslednja dva kraka. Tako je bilo na svih šest krakova koji izbijaju iz svećnjaka.
002	EXO	037	022	Pupoljci i krakovi činili su jednu celinu sa svećnjakom; sve je bilo iskovano od jednog komada čistog zlata.
002	EXO	037	023	Napravio je, zatim, sedam svetiljki sa mašicama i pepeljarama od čistog zlata.
002	EXO	037	024	Svećnjak sa svim njegovim priborom je napravio od jednog talanta čistog zlata.
002	EXO	037	025	Zatim je napravio kadioni žrtvenik od bagremovog drveta, jedan lakat dug, jedan lakat širok – četvorouglastog oblika – i dva lakta visok. Rogovi su mu bili napravljeni iz jednog dela s njim.
002	EXO	037	026	Obložio ga je čistim zlatom: njegovu gornju stranu, njegove strane unaokolo i njegove rogove, i obrubio ga zlatnim okvirom.
002	EXO	037	027	Na njemu je napravio po dva zlatna koluta ispod okvira na obe bočne strane, za drške kad se na njima nosi.
002	EXO	037	028	Drške je napravio od bagremovog drveta i obložio ih zlatom.
002	EXO	037	029	Onda je napravio sveto ulje za pomazanje i čisti miomirisni kad načinjen apotekarskom veštinom.
002	EXO	038	001	Zatim je napravio žrtvenik za žrtve svespalnice od bagremovog drveta, pet lakata dug, pet lakata širok – četvrtastog oblika – i tri lakta visok.
002	EXO	038	002	Na njegova četiri ugla napravio mu je rogove, tako da su rogovi bili iz jednog komada sa žrtvenikom, i obložio ga bronzom.
002	EXO	038	003	Napravio je i pribor za žrtvenik: lonce za uklanjanje pepela, lopatice, kotliće i mašice. Sve posude je načinio od bronze.
002	EXO	038	004	Za žrtvenik je napravio rešetku od bronze, u obliku mreže. Na mreži je načinio četiri bronzana obruča za njena četiri ugla.
002	EXO	038	005	Izlio je četiri koluta za četiri kraja bronzane rešetke za oslonac drškama.
002	EXO	038	006	Onda je napravio drške za žrtvenik od bagremovog drveta i obložio ih bronzom.
002	EXO	038	007	Drške je provukao kroz kolutove s obe strane žrtvenika, radi nošenja. Napravio ga je od dasaka, i bio je šupalj.
002	EXO	038	008	Zatim je napravio bronzani umivaonik sa bronzanim postoljem od ogledala žena koje su služile kod ulaza u Šator od sastanka.
002	EXO	038	009	Zatim je napravio dvorište za Prebivalište. Zavese za dvorište na južnoj strani bile su od finog lana, dužine stotinu lakata.
002	EXO	038	010	Bile su okačene o dvadeset stubova sa dvadeset bronzanih podnožja. Kuke i šipke za stubove bili su od srebra.
002	EXO	038	011	Dužina zavese na severnoj strani je takođe bila stotinu lakata sa svojih dvadeset stubova i sa dvadeset bronzanih podnožja. Kuke i šipke za stubove su bile od srebra.
002	EXO	038	012	Na zapadnoj strani, bilo je pedeset lakata zavese sa deset stubova i deset podnožja. Kuke i šipke za stubove su bile od srebra.
002	EXO	038	013	Na prednjoj, istočnoj strani, bile su zavese od pedeset lakata.
002	EXO	038	014	Zavese s jedne strane ulaza bile su petnaest lakata duge, sa svoja tri stuba i njihova tri podnožja.
002	EXO	038	015	Zavese za drugu stranu ulaza bile su takođe petnaest lakata duge, sa svoja tri stuba i njihova tri podnožja.
002	EXO	038	016	Sve zavese unaokolo su bile od finog lana.
002	EXO	038	017	Podnožja za stubove su bila od bronze, a kuke na stubovima i njihove šipke od srebra. I vrhovi stubova su bili obloženi srebrom dok su svi dvorišni stubovi imali srebrne vrhove.
002	EXO	038	018	Zastor na dvorišnim vratima bio je vezom izvezen od ljubičaste, skerletne i tamno crvene tkanine i finog lana. Bio je dvadeset lakata dug i pet lakata visok, kao i dvorišne zavese.
002	EXO	038	019	Njihovih stubova bilo je četiri. Njihova podnožja su bila od bronze, a njegove kuke od srebra. Vrhovi stubova su bili obloženi srebrom, a njihove šipke su bile od srebra.
002	EXO	038	020	Svi kočići za Prebivalište i oko dvorišta su bili od bronze.
002	EXO	038	021	Ovo je popis stvari koje su utrošene za Prebivalište – Prebivalište svedočanstva, koji je na Mojsijevu zapovest izvršen trudom Levita pod nadzorom Itamara, sina sveštenika Arona.
002	EXO	038	022	Veseleilo, sin Urijin, sin Orov, iz plemena Judinog, napravio je sve što je Gospod zapovedio Mojsiju.
002	EXO	038	023	S njim je bio Elijav, sin Ahisamakov, iz plemena Danovog, rezbar, tkač i vezilac za ljubičastu, skerletnu i tamno crvenu tkaninu i fini lan.
002	EXO	038	024	Sveg zlata koje je upotrebljeno za radove na izgradnji Svetinje – priloženog zlata – dvadeset devet talanata sedam stotina trideset šekela, prema hramskom šekelu.
002	EXO	038	025	A srebra koje je prikupljeno tokom popisivanja zajednice bilo je stotinu talanata i hiljadu i sedam stotina sedamdeset pet šekela, prema hramskom šekelu –
002	EXO	038	026	jedna beka po glavi, to jest, pola šekela prema hramskoj meri, od svakoga koji je bio popisan, od dvadeset godina pa naviše; ukupno šest stotina tri hiljade pet stotina pedeset.
002	EXO	038	027	Stotinu talanata srebra je bilo utrošeno za izlivanje podnožja za Svetinju i podnožja za zavese; sto podnožja od stotinu talanata srebra – jedan talant za svako podnožje.
002	EXO	038	028	Od hiljadu sedam stotina sedamdeset pet šekela je napravio kuke za stubove, obložio im vrhove i napravio šipke za njih.
002	EXO	038	029	Priložene bronze bilo je sedamdeset talanata i dve hiljade četiri stotine šekela.
002	EXO	038	030	Napravio je i podnožja za ulaz u Šator od sastanka, bronzani žrtvenik s njegovom bronzanom rešetkom i sav pribor za žrtvenik;
002	EXO	038	031	zatim, podnožja oko dvorišta, podnožja za dvorišnu kapiju, sve kočiće za Prebivalište, i sve kočiće oko dvorišta.
002	EXO	039	001	Od ljubičaste, skerletne i tamno crvene tkanine, napravili su svetu odoru za službu u Svetinji; napravili su posvećene odore za Arona, kako je Gospod zapovedio Mojsiju.
002	EXO	039	002	Oplećak su napravili od zlata, ljubičaste, skerletne i tamno crvene tkanine i finog lana.
002	EXO	039	003	Iskovali su pločice od zlata, pa su ih izrezali u niti da se vešto upletu u ljubičastu, skerletnu i tamno crvenu tkaninu i od finog lana – vešto izvezenog.
002	EXO	039	004	Za oplećak su napravili naramenice koje su bile sastavljene s njim na oba njegova kraja.
002	EXO	039	005	Pojas kojim se opasivao oplećak je takođe bio napravljen od zlata, ljubičaste, skerletne i tamno crvene tkanine i finog lana, tako da je s njim činio jednu celinu, kao što je Gospod zapovedio Mojsiju.
002	EXO	039	006	Zatim su oniks optočili okvirom od zlata. Na njemu su, kao na pečatnom prstenu, bila izrezana imena Izrailjevih sinova.
002	EXO	039	007	Umetnuli su ih u naramenice oplećka da budu podsetnik sinovima Izrailjevim, kako je Gospod zapovedio Mojsiju.
002	EXO	039	008	Potom su napravili naprsnik umetničkom veštinom, kao i oplećak: od zlata, ljubičaste, skerletne i tamno crvene tkanine i finog lana.
002	EXO	039	009	Bio je u obliku četvorougla, udvojen; bio je pedalj dužine, pedalj širine, i podvostručen.
002	EXO	039	010	Umetnuo je u njega četiri reda dragog kamenja. U prvom redu su bili: rubin, topaz i smaragd;
002	EXO	039	011	u drugom redu: malahit, safir i dijamant;
002	EXO	039	012	u trećem redu: hijacint, ahat i ametist;
002	EXO	039	013	a u četvrtom redu: hrisolit, oniks i jaspis. Bili su optočeni zlatnim okvirom.
002	EXO	039	014	Bilo je dvanaest dragih kamenova sa imenima sinova Izrailjevih; na svakom je bilo urezano, kao na pečatu na prstenju, po jedno ime za svako od dvanaest plemena.
002	EXO	039	015	Za naprsnik su napravili lančiće od čistog zlata u obliku upletene uzice.
002	EXO	039	016	Zatim su napravili dva zlatna kolutića i pričvrstili ih na dva gornja ugla naprsnika.
002	EXO	039	017	Zlatne lančiće su privezali za dva kolutića na uglovima naprsnika.
002	EXO	039	018	Oba kraja lančića su privezali za dva okvira i pričvrstili ih za dve naramenice s prednje strane oplećka.
002	EXO	039	019	Onda su napravili dva kolutića od zlata i pričvrstili ih za dva donja ugla naprsnika, pri rubu unutrašnje strane do oplećka.
002	EXO	039	020	Zatim su napravili dva kolutića od zlata i pričvrstili ih za donji kraj naramenice oplećka, na njegovoj prednjoj strani, kod šava iznad pojasa oplećka.
002	EXO	039	021	Kolutiće naprsnika su privezali za kolutiće oplećka uzicom od purpura, da bi naprsnik stajao iznad pojasa, te da ne bi spadao s oplećka, baš kako je Gospod zapovedio Mojsiju.
002	EXO	039	022	Potom su napravili plašt za oplećak, sav istkan od ljubičaste tkanine.
002	EXO	039	023	U njegovoj sredini je bio prorez za glavu, kao prorez na oklopu. Rub oko proreza bio je opšiven vezenim okovratnikom, da se plašt ne bi cepao.
002	EXO	039	024	Svuda oko donjeg ruba plašta napravili su narove od ljubičaste, skerletne i tamno crvene tkanine, i finog lana.
002	EXO	039	025	Napravili su zvončiće od čistog zlata i stavili ih između narova, svuda oko ruba plašta za službu, baš kako je Gospod zapovedio Mojsiju:
002	EXO	039	026	zvonce pa nar, zvonce pa nar, i tako svuda okolo uz rub plašta, kao što je Gospod zapovedio Mojsiju.
002	EXO	039	027	Aronu i njegovim sinovima su istkali košulje od finog lana,
002	EXO	039	028	lanene turbane, lanene kape i gaće od finog lana.
002	EXO	039	029	Pojasevi su bili vezom izvezeni od finog lana, ljubičaste, skerletne i tamno crvene tkanine, baš kako je Gospod zapovedio Mojsiju.
002	EXO	039	030	Zatim su napravili pločicu, posvetni natpis, od čistog zlata i na njemu urezali kao na pečatu: „Posvećen Gospodu“.
002	EXO	039	031	Privezali su je ljubičastom vrpcom i postavili je na vrh turbana, baš kako je Gospod zapovedio Mojsiju.
002	EXO	039	032	Tako su bili završeni svi radovi na Prebivalištu, Šatoru od sastanka. Izrailjci su uradili sve što je Gospod rekao Mojsiju da urade.
002	EXO	039	033	Onda su doneli Mojsiju Prebivalište, Šator od sastanka i sav njegov pribor: njegove kopče, njegove daske, njegove obruče, njegove stubove i podnožja;
002	EXO	039	034	pokrivač od ovnujskih koža obojenih u crveno, pokrivač od finih koža i pregradnu zavesu;
002	EXO	039	035	Kovčeg svedočanstva sa svojim drškama i poklopac;
002	EXO	039	036	sto sa svim njegovim priborom; prinesene hlebove;
002	EXO	039	037	svećnjak od čistog zlata sa njegovim svećama – poređanim lampama – sa svim njegovim priborom, i ulje za osvetljenje;
002	EXO	039	038	žrtvenik od zlata, ulje pomazanja i začine za kađenje i zastor za ulaz u Šator;
002	EXO	039	039	bronzani žrtvenik sa bronzanom oplatom, drškama i svim njegovim priborom; umivaonik sa svojim postoljem;
002	EXO	039	040	zavese za dvorište, sa stubovima i podnožjima, i zastor za dvorišni ulaz, njegovu užad i kočiće i sav pribor za službu u Prebivalištu, za Šator od sastanka;
002	EXO	039	041	izvezene odežde za službu u Svetinji – posvećene odežde za sveštenika Arona i odežde za svešteničku službu njegovih sinova.
002	EXO	039	042	Izrailjci su uradili sav posao onako kako je Gospod zapovedio Mojsiju.
002	EXO	039	043	Mojsije je, zatim, pregledao sve radove, pa kad je video da su uradili kako je Gospod zapovedio, blagoslovio ih je.
002	EXO	040	001	Tada je Gospod rekao Mojsiju:
002	EXO	040	002	„Prvoga dana prvog meseca podigni Prebivalište, Šator od sastanka.
002	EXO	040	003	Postavi tamo Kovčeg svedočanstva i zakloni ga zavesom.
002	EXO	040	004	Onda donesi sto i postavi na njega ono što treba postaviti; donesi i svećnjak i u njega stavi sveće.
002	EXO	040	005	Postavi zlatni kadioni žrtvenik ispred Kovčega svedočanstva i postavi zastor na ulaz u Prebivalište.
002	EXO	040	006	Ispred ulaza u Prebivalište, Šator od sastanka, postavi žrtvenik za žrtve svespalnice.
002	EXO	040	007	Umivaonik stavi između Šatora od sastanka i žrtvenika i nalij u njega vodu.
002	EXO	040	008	Dvorište postavi okolo, a na dvorišnu kapiju postavi zastor.
002	EXO	040	009	Potom uzmi ulje za pomazanje i pomaži Prebivalište i sve što je u njemu i posveti ga i sav njegov pribor, pa će biti svet.
002	EXO	040	010	Pomaži i žrtvenik za žrtve svespalnice i sav njegov pribor i posveti ga. Tako će žrtvenik postati presvet.
002	EXO	040	011	Pomaži i umivaonik i njegovo postolje i posveti ga.
002	EXO	040	012	Zatim dovedi Arona i njegove sinove na ulaz u Šator od sastanka, pa ih okupaj vodom.
002	EXO	040	013	Arona obuci u posvećenu odeždu, pa ga pomaži i posveti da mi služi kao sveštenik.
002	EXO	040	014	Zatim dovedi njegove sinove, pa ih obuci u košulje.
002	EXO	040	015	Pomaži ih, kao što su pomazao njihovog oca, da mi služe kao sveštenici. Njihovo pomazanje će ih uvesti u svešteničku službu u sva pokolenja.“
002	EXO	040	016	Mojsije učini sve kako mu je Gospod zapovedio.
002	EXO	040	017	Prebivalište je bilo podignuto prvog dana prvog meseca druge godine.
002	EXO	040	018	Mojsije je podigao Prebivalište. Postavio je podnožja, a na njih daske, zatim je postavio prečage i uspravio stubove.
002	EXO	040	019	Onda je rasprostro Šator nad Prebivalištem i na njega od gore stavio pokrivač Šatora, baš kako je Gospod zapovedio Mojsiju.
002	EXO	040	020	Potom je uzeo Svedočanstvo i stavio ga u Kovčeg, stavio drške na Kovčeg i odozgo poklopio Kovčeg.
002	EXO	040	021	Kovčeg je doneo u Prebivalište, pa je obesio pregradnu zavesu da zakriva Kovčeg svedočanstva, kao što je Gospod zapovedio Mojsiju.
002	EXO	040	022	Sto je postavio u Šator od sastanka na severnoj strani Prebivališta, izvan zavese.
002	EXO	040	023	Na njega je poređao hlebove pred Gospodom, kako je Gospod zapovedio Mojsiju.
002	EXO	040	024	Svećnjak je postavio u Šator od sastanka nasuprot stolu, na južnoj strani Prebivališta.
002	EXO	040	025	Potom je upalio sveće pred Gospodom, kako je Gospod zapovedio Mojsiju.
002	EXO	040	026	Ispred zavese u Šatoru od sastanka postavio je zlatni žrtvenik.
002	EXO	040	027	Na njemu je upalio miomirisni kad, kako je Gospod zapovedio Mojsiju.
002	EXO	040	028	Na ulaz u Prebivalište je postavio zastor.
002	EXO	040	029	Žrtvenik za žrtve svespalnice je postavio kod ulaza Prebivališta Šatora od sastanka i na njemu prineo žrtvu svespalnicu i žrtvu od žita, kako je Gospod zapovedio Mojsiju.
002	EXO	040	030	Umivaonik je postavio između Šatora od sastanka i žrtvenika, i u njega nalio vode za pranje.
002	EXO	040	031	Iz njega su Mojsije, Aron i njegovi sinovi prali ruke i noge.
002	EXO	040	032	Prali su se kad su ulazili u Šator od sastanka i kad su pristupali žrtveniku, kako je Gospod zapovedio Mojsiju.
002	EXO	040	033	Mojsije je zatim podigao dvorište oko Prebivališta i žrtvenika i postavio zastor na dvorišnu kapiju. Tako je Mojsije završio posao.
002	EXO	040	034	Tada je oblak prekrio Šator od sastanka i slava Gospodnja je ispunila Prebivalište.
002	EXO	040	035	Mojsije nije mogao da uđe u Šator od sastanka, jer je na njemu počivao oblak, a slava Gospodnja ispunjavala Prebivalište.
002	EXO	040	036	Tokom celog njihovog putovanja, kad god bi se oblak podizao sa Prebivališta, Izrailjci bi kretali na put.
002	EXO	040	037	Ali, ako se oblak ne bi digao, ni oni ne bi kretali na put, sve do dana kada bi se podizao.
002	EXO	040	038	Jer, u toku celog njihovog putovanja, oblak Gospodnji je bio nad Prebivalištem danju, dok je noću u oblaku bio oganj, pred očima celog doma Izrailjevog.
#
# BOOK	003	LEV	Leviticus	3 Mojsijeva
003	LEV	001	001	Gospod pozva Mojsija i reče mu iz Šatora od sastanka:
003	LEV	001	002	„Govori sinovima Izrailjevim i reci im:’Kad ko od vas prinosi žrtvu Gospodu, neka je prinese od stoke, krupne ili sitne.
003	LEV	001	003	Ako prinosi žrtvu svespalnicu od krupne stoke, neka prinese muško bez mane. Neka ga dovede na ulaz od Šatora od sastanka, da bi ga Gospod prihvatio.
003	LEV	001	004	Zatim neka položi ruke na glavu žrtve svespalnice, da bi bila prihvaćena kao otkup za njegov [greh],
003	LEV	001	005	i neka zakolje junca pred Gospodom. Onda neka sinovi Aronovi, sveštenici, prinesu krv i njome zapljusnu sve strane žrtvenika, koji je kod ulaza u Šator od sastanka.
003	LEV	001	006	Neka se [zatim] žrtva svespalnica odere i iseče na delove.
003	LEV	001	007	Potom neka sinovi Aronovi nalože vatru na žrtveniku, a na vatru naslažu drva.
003	LEV	001	008	Zatim neka sinovi Aronovi, sveštenici, poređaju delove, glavu i salo, na drva što su na ognju na žrtveniku.
003	LEV	001	009	Drob i noge neka se operu, a sveštenik neka sve to spali na žrtveniku. To je svespalnica, žrtva koja se pali na ugodan miris Gospodu.
003	LEV	001	010	Ako prinosi žrtvu od sitne stoke, neka prinese jagnje ili jare kao žrtvu svespalnicu. Neka prinese muško bez mane.
003	LEV	001	011	Neka ga zakolje pred Gospodom, sa severne strane žrtvenika. A sinovi Aronovi, sveštenici, neka njegovom krvlju zapljusnu žrtvenik sa svih strana.
003	LEV	001	012	Neka zatim iseku žrtvu na delove, s glavom i lojem, a sveštenik neka poređa delove na drva koja su na ognju na žrtveniku.
003	LEV	001	013	Drob i noge neka operu u vodi, a sveštenik neka sve to prinese i spali na žrtveniku. To je svespalnica, žrtva koja se pali na ugodan miris Gospodu.
003	LEV	001	014	Ako prinosi Gospodu žrtvu svespalnicu od ptica, neka prinese na žrtvu grlicu ili golubića.
003	LEV	001	015	Neka ga sveštenik donese na žrtvenik, i otkine mu glavu. Potom neka ga spali na žrtveniku, a krv neka iscedi niz žrtvenik sa strane.
003	LEV	001	016	Gušu s njenom sadržinom neka ukloni i baci ih istočno od žrtvenika, gde se odlaže pepeo.
003	LEV	001	017	Onda neka ga raspori duž krila, ali tako da ih ne raskine. Tada neka ga sveštenik spali na žrtveniku, na drvima što su na vatri. To je svespalnica, žrtva koja se pali na ugodan miris Gospodu.
003	LEV	002	001	Ako neko hoće da prinese žitnu žrtvu Gospodu, neka prinese brašno na žrtvu; neka ga prelije uljem i na njega stavi tamjan.
003	LEV	002	002	Onda neka ga donese sinovima Aronovim, sveštenicima. Potom neka sveštenik zagrabi punu šaku brašna, ulje i sav tamjan, pa neka ga spali na žrtveniku za spomen, kao žrtvu koja se pali na ugodan miris Gospodu.
003	LEV	002	003	Što ostane od dara, neka pripadne Aronu i njegovim sinovima, kao najsvetiji deo od žrtava koje se pale Gospodu.
003	LEV	002	004	Ako neko hoće da prinese žitnu žrtvu koja se peče u peći, neka to budu beskvasne pogače od brašna umešene s uljem, ili beskvasni kolači preliveni uljem.
003	LEV	002	005	Ako je tvoja žrtva pečena na tiganju, neka bude od brašna bez kvasca umešena s uljem.
003	LEV	002	006	Izlomi je na komade i prelij je uljem. To je žitna žrtva.
003	LEV	002	007	Ako je tvoja žrtva pržena na tiganju, neka bude pripremljena od brašna i ulja.
003	LEV	002	008	Žitnu žrtvu pripremljenu na jedan od ovih načina prinesi Gospodu. Zatim je donesi svešteniku, a on neka je odnese na žrtvenik.
003	LEV	002	009	Potom sveštenik neka uzme deo od žitne žrtve za spomen, pa neka ga spali na žrtveniku. To je žrtva koja se pali na ugodan miris Gospodu.
003	LEV	002	010	Što ostane od žitne žrtve, neka pripadne Aronu i njegovim sinovima, kao najsvetiji deo od svespalnica koje se prinose Gospodu.
003	LEV	002	011	Nijedna žrtva koju prinosite Gospodu, ne sme da bude pripremljena s kvascem; ništa što je ukvasano ili s medom ne smete paliti kao žrtvu Gospodu.
003	LEV	002	012	Žrtvu od prvih plodova prinosite Gospodu, ali neka se ne prinose na žrtveniku kao ugodan miris.
003	LEV	002	013	Svaku žitnu žrtvu posoli. Ne propuštaj da solju saveza Boga svoga posoliš svoju žitnu žrtvu; svaku svoju žrtvu prinosi sa solju.
003	LEV	002	014	Ako prinosiš Gospodu žitnu žrtvu od prvih plodova, prinesi je u vidu mladog klasja prženog na vatri, ili izdrobljenog svežeg žita.
003	LEV	002	015	Izlij na nju ulja i stavi na nju tamjana. To je žitna žrtva.
003	LEV	002	016	Neka zatim sveštenik spali na žrtveniku nešto od izdrobljenog žita i ulja, sa svim tamjanom, kao žrtvu koja se pali Gospodu.
003	LEV	003	001	Ako neko prinosi žrtvu mira od krupne stoke, neka prinese Gospodu muško ili žensko bez mane.
003	LEV	003	002	Zatim neka položi ruku na glavu njegove žrtve, i neka je zakolje na ulazu u Šator od sastanka. Tada neka sinovi Aronovi, sveštenici, zapljusnu krvlju sve strane žrtvenika.
003	LEV	003	003	Od žrtve mira, kao paljenu žrtvu Gospodu, neka prinese salo koje pokriva creva, i sve salo oko iznutrica.
003	LEV	003	004	A bubrege i salo što je oko njih i na slabinama, te mrežicu što je na jetri, neka ukloni zajedno s bubrezima.
003	LEV	003	005	Onda neka sinovi Aronovi spale to na žrtveniku zajedno sa žrtvom svespalnicom, koja je na drvima što su na vatri. To je žrtva koja se pali na ugodan miris Gospodu.
003	LEV	003	006	Ako neko prinosi žrtvu od sitne stoke, kao žrtvu mira Gospodu, neka prinese muško ili žensko bez mane.
003	LEV	003	007	Ako na žrtvu prinosi ovcu, neka je donese pred Gospoda.
003	LEV	003	008	Neka položi ruku na glavu žrtve, pa neka je zakolje ispred Šatora od sastanka. Onda neka sinovi Aronovi njenom krvlju zapljusnu žrtvenik sa svih strana.
003	LEV	003	009	Od žrtve mira, kao svespalnicu Gospodu, neka prinese: salo, ceo rep – neka ga otkine kod kičme – loj koji pokriva creva i svo salo oko iznutrica.
003	LEV	003	010	A bubrege i salo što je oko njih i na slabinama, te mrežicu što je na jetri, neka ukloni zajedno s bubrezima.
003	LEV	003	011	Zatim neka sveštenik spali to na žrtveniku; to je hrana koja se pali na žrtvu Gospodu.
003	LEV	003	012	Ako prinosi kozu, neka je donese pred Gospoda.
003	LEV	003	013	Neka položi ruku na njenu glavu, pa neka je zakolje ispred Šatora od sastanka. Onda neka sinovi Aronovi njenom krvlju zapljusnu žrtvenik sa svih strana.
003	LEV	003	014	Od žrtve, kao svespalnicu Gospodu, neka prinese: salo koje pokriva creva, i sve salo oko iznutrica.
003	LEV	003	015	A bubrege i salo što je oko njih i na slabinama, te mrežicu što je na jetri, neka ukloni zajedno s bubrezima.
003	LEV	003	016	Neka sveštenik spali to na žrtveniku, kao svespalnicu na ugodan miris Gospodu. Sve salo pripada Gospodu!
003	LEV	003	017	Ovo je večna uredba za vaša pokolenja, u svim vašim naseljima: ne jedite loja ni krvi!’“
003	LEV	004	001	Gospod reče Mojsiju:
003	LEV	004	002	„Govori Izrailjcima i reci im:’Kada se neko nehotice ogreši o jednu od zapovesti Gospodnjih čineći što je zabranjeno:
003	LEV	004	003	Ako zgreši pomazani sveštenik, i time učini da greh padne na narod, neka za greh koji je počinio prinese iz krda junca bez mane Gospodu na žrtvu za greh.
003	LEV	004	004	Neka dovede junca pred Gospoda, kod ulaza u Šator od sastanka; neka položi ruku na junčevu glavu, te zakolje junca pred Gospodom.
003	LEV	004	005	Onda pomazani sveštenik neka uzme nešto junčeve krvi i donese je u Šator od sastanka.
003	LEV	004	006	Zatim neka sveštenik umoči prst u krv i delom krvi poškropi sedam puta pred Gospodom ispred zavese Svetinje.
003	LEV	004	007	Potom sveštenik neka namaže nešto krvi na rogove žrtvenika za paljenje kada pred Gospodom, koji se nalazi u Šatoru od sastanka. Svu ostalu krv neka izlije na podnožje žrtvenika za žrtve svespalnice, koji je kod ulaza u Šator od sastanka.
003	LEV	004	008	Onda neka izvadi sve salo iz junca, žrtve za greh, salo koje pokriva creva i sve salo koje je oko iznutrica.
003	LEV	004	009	A bubrege i salo što je oko njih i na slabinama, te mrežicu što je na jetri, neka ukloni zajedno s bubrezima,
003	LEV	004	010	kao što se uklanja iz vola, žrtve mira. Neka ih zatim sveštenik spali na žrtveniku za žrtve svespalnice.
003	LEV	004	011	A junčevu kožu sa svim njegovim telom, glavom i nogama, utrobom i balegom –
003	LEV	004	012	sve što ostane od junca – neka odnese izvan tabora na čisto mesto, gde se prosipa pepeo, i neka ga spali na drvima; gde se prosipa pepeo, tamo neka bude spaljen.
003	LEV	004	013	Ako sav zbor Izrailjev nehotice zgreši, a zboru ostane nepoznato u čemu je stvar, to jest, ako prekrše koju od Gospodnjih zapovesti čineći što je zabranjeno, i tako postanu krivi,
003	LEV	004	014	onda, kad se dozna za greh koji su učinili, neka zbor prinese iz krda jednog junca na žrtvu za greh. Neka ga dovedu pred Šator od sastanka,
003	LEV	004	015	a starešine zajednice, neka tu, pred Gospodom, polože ruke na junčevu glavu, pa neka zakolju junca pred Gospodom.
003	LEV	004	016	Zatim neka pomazani sveštenik donese nešto junčeve krvi u Šator od sastanka.
003	LEV	004	017	Onda neka [sveštenik] umoči prst u krv i neka poškropi sedam puta pred Gospodom ispred zavese.
003	LEV	004	018	Sa nešto krvi neka pomaže rogove žrtvenika koji stoji pred Gospodom u Šatoru od sastanka. Svu ostalu krv neka izlije na podnožje žrtvenika za žrtve svespalnice, koji je kod ulaza u Šator od sastanka.
003	LEV	004	019	A sve salo neka izvadi iz junca i neka ga spali na žrtveniku.
003	LEV	004	020	Sa juncem neka postupi onako kako je postupio s juncem žrtvom za greh. Kad sveštenik izvrši obred otkupljenja nad njima, biće im oprošteno.
003	LEV	004	021	Zatim neka iznese preostalog junca izvan tabora, i neka ga spali kao što je spalio prvog junca. To je žrtva za greh za zbor.
003	LEV	004	022	Ako knez nehotice zgreši i prekrši jednu od zapovesti Gospoda, Boga svoga, čineći što je zabranjeno, i tako postane kriv,
003	LEV	004	023	ili mu ukažu na greh koji je učinio – neka prinese na žrtvu muško jare bez mane.
003	LEV	004	024	Neka položi ruku na glavu jareta i neka ga zakolje na mestu gde se kolju žrtve svespalnice pred Gospodom. To je žrtva za greh.
003	LEV	004	025	Zatim neka sveštenik uzme na prst nešto krvi od žrtve za greh i neka je stavi na rogove žrtvenika za žrtve svespalnice. Svu ostalu krv neka izlije na podnožje žrtvenika za žrtve svespalnice.
003	LEV	004	026	A sve salo neka spali na žrtveniku, kao što se pali salo žrtve mira. Kad sveštenik izvrši nad njim obred otkupljenja, biće mu oprošteno.
003	LEV	004	027	Ako neko iz naroda u zemlji nehotice zgreši i prekrši jednu od Gospodnjih zapovesti čineći što je zabranjeno i tako postane kriv,
003	LEV	004	028	ili mu ukažu na greh koji je počinio – neka za greh koji je počinio prinese na žrtvu žensko jare bez mane.
003	LEV	004	029	Zatim neka položi ruku na glavu žrtve za greh, i neka je zakolje na mestu za žrtve svespalnice.
003	LEV	004	030	Onda sveštenik neka uzme nešto od njene krvi na prst, pa neka stavi na rogove žrtvenika za žrtve svespalnice. Svu ostalu krv neka izlije na podnožje žrtvenika.
003	LEV	004	031	A sve njeno salo neka izvadi, kao što se vadi salo iz žrtve mira, a sveštenik neka ga spali na žrtveniku na ugodan miris Gospodu. Kad sveštenik izvrši nad njim obred otkupljenja, biće mu oprošteno.
003	LEV	004	032	Ako dovodi jagnje kao žrtvu za greh, neka dovede žensko jagnje bez mane.
003	LEV	004	033	Zatim neka položi ruku na glavu žrtve za greh i neka je zakolje na mestu za žrtve svespalnice.
003	LEV	004	034	Tada sveštenik neka uzme nešto od njene krvi na prst i neka je stavi na rogove žrtvenika za žrtve svespalnice. Svu ostalu krv neka izlije na podnožje žrtvenika.
003	LEV	004	035	A sve njeno salo neka izvadi, kao što se vadi salo iz žrtve mira, a sveštenik neka ga spali na žrtveniku povrh žrtava koje se pale Gospodu. Kad sveštenik izvrši nad njim obred otkupljenja za greh koji je učinio, biće mu oprošteno.
003	LEV	005	001	Ako neko sagreši tako što se ne odazove na sudski poziv kako bi dao izjavu pod zakletvom, iako je bio svedokom događaja, odnosno, ako je to video, ili je za to znao, snosiće krivicu.
003	LEV	005	002	Ili ako neko dotakne nešto nečisto: strvinu nečiste zverke, ili strvinu nečiste stoke, ili strvinu nečistog gmizavca, ili bilo koju nečistu strvinu, pa se neznajući oskrnavi, ipak će biti kriv.
003	LEV	005	003	Ili kad neko dotakne ljudsku nečistoću – čime god nečistim da se oskrnavi – a to mu ostane nepoznato, ali kasnije sazna, skrivio je.
003	LEV	005	004	Ili ako se neko nepromišljeno zakune da će uraditi bilo zlo ili dobro – šta god da čovek nepromišljeno izgovori u zakletvi – a to mu ostane nepoznato, kad sazna kasnije za svoju krivicu u jednom od ovih slučajeva,
003	LEV	005	005	te shvati da je skrivio u jednom od njih, neka prizna ono u čemu je zgrešio.
003	LEV	005	006	A kao žrtvu za prestup koji je počinio, neka prinese Gospodu žensko grlo od sitne stoke, ovcu ili kozu, na žrtvu za greh. A sveštenik neka izvrši nad njim obred otkupljenja.
003	LEV	005	007	Ako nije u stanju da priušti jagnje ili jare, neka Gospodu, kao žrtvu za prestup koji je počinio, prinese dve grlice, ili dva golubića, jednog na žrtvu za greh, a drugog na žrtvu svespalnicu.
003	LEV	005	008	Neka ih donese svešteniku, a ovaj neka prvo prinese ono što je određeno kao žrtva za greh. Zatim neka mu zavrne vrat tako da ga odvoji od glave, ali glavu neka mu ne otkine sasvim.
003	LEV	005	009	Onda neka krvlju žrtve za greh poškropi žrtvenik, a ostalu krv neka izlije na podnožje žrtvenika. To je žrtva za greh.
003	LEV	005	010	Drugog neka prinese na žrtvu svespalnicu, po propisu. Sveštenik neka izvrši obred otkupljenja nad njim za greh koji je počinio, i biće mu oprošteno.
003	LEV	005	011	Ako nije u stanju da priušti dve grlice ili dva golubića, neka Gospodu, kao naknadu za počinjeni greh, prinese jednu desetinu efe brašna. Neka u njega ne dodaje ulja, niti stavlja tamjana na njega, jer je to žrtva za greh.
003	LEV	005	012	Brašno neka donese svešteniku, a sveštenik neka zagrabi od njega punu šaku za spomen, i neka to spali na žrtveniku kao paljenu žrtvu Gospodu. To je žrtva za greh.
003	LEV	005	013	Neka sveštenik izvrši nad njim obred otkupljenja za greh koji je počinio u bilo kojem od ovih slučajeva, i biće mu oprošteno. Ostalo neka pripadne svešteniku kao žitna žrtva.’“
003	LEV	005	014	Gospod reče Mojsiju:
003	LEV	005	015	„Ako neko učini verolomstvo, tako što se nehotice ogreši o neku od svetih stvari Gospodnjih, neka Gospodu, kao naknadu, dovede iz stada jednog ovna bez mane, čiju ćeš vrednost u srebrnim šekelima određivati prema hramskom šekelu. To je žrtva za prestup.
003	LEV	005	016	Kao žrtvu za prestup kojim se ogrešio o svetu stvar, neka nadoda petinu vrednosti i to neka preda svešteniku. Sveštenik neka izvrši nad njim obred otkupljenja ovnom, žrtvom za prestup, i biće mu oprošteno.
003	LEV	005	017	Ako neko zgreši tako što prekrši jednu od zapovesti Gospodnjih, te učini ono što je zabranjeno, a to mu ostane nepoznato, ipak će snositi odgovornost za svoju kaznu.
003	LEV	005	018	Taj neka svešteniku dovede iz stada ovna bez mane odgovarajuće vrednosti kao žrtvu za prestup. Sveštenik neka izvrši nad njim obred otkupljenja za greh koji je nehotice učinio, i biće mu oprošteno.
003	LEV	005	019	To je žrtva za prestup; skrivio je protiv Gospoda.“
003	LEV	006	001	Gospod još reče Mojsiju:
003	LEV	006	002	„Čovek koji učini greh neverstva protiv Gospoda, tako što prevari svoga bližnjega u onome što mu je bilo dano na čuvanje ili u zalog; ili opljačka ili iskoristi svoga bližnjega;
003	LEV	006	003	ili nađe izgubljenu stvar i slaže; ili se lažno zakune za jednu od ovih stvari koju neko može da učini, te se ogreši jednom od njih;
003	LEV	006	004	ako, dakle, ovako zgreši i shvati svoju krivicu i vrati što je opljačkao, ili stekao iskorištavanjem, ili što mu je bilo dano na čuvanje, ili što je našao kao izgubljeno,
003	LEV	006	005	ili bilo šta za šta se lažno zakleo, neka to u celosti isplati vlasniku i nadoda petinu na dan kad prinese žrtvu za svoj greh.
003	LEV	006	006	Za žrtvu za prestup Gospodu neka donese svešteniku iz stada ovna bez mane prema vrednosti koju ti odrediš.
003	LEV	006	007	Kad sveštenik izvrši nad njim obred otkupljenja pred Gospodom, biće mu oprošteno ono čime je navukao na sebe greh, šta god to bilo.“
003	LEV	006	008	Gospod reče Mojsiju:
003	LEV	006	009	„Zapovedi Aronu i sinovima Izrailjevim i reci im:’Ovo je zakon za žrtvu svespalnicu: svespalnica neka ostane na žrtveniku, na mestu spaljivanja, celu noć sve do jutra. Vatra na žrtveniku mora stalno da gori.
003	LEV	006	010	Sveštenik neka obuče svoju lanenu odeću i duge lanene gaće, a onda neka skupi pepeo nakon što oganj sagori svespalnicu na žrtveniku, i istrese ga pored žrtvenika.
003	LEV	006	011	Zatim neka skine sa sebe odeću i obuče drugu odeću, te neka odnese pepeo izvan tabora na čisto mesto.
003	LEV	006	012	Oganj na žrtveniku neka stalno gori; ne sme se gasiti. Neka sveštenik svako jutro naloži drva na oganj, neka na njega složi žrtvu svespalnicu i neka spali salo od žrtava mira.
003	LEV	006	013	Oganj na žrtveniku mora stalno da gori; ne sme se gasiti.
003	LEV	006	014	Ovo je zakon za žitnu žrtvu: Aronovi sinovi neka je prinose pred Gospodom ispred žrtvenika.
003	LEV	006	015	Jedan od njih neka zagrabi šaku brašna i ulja od žitne žrtve i sav tamjan koji je na žitnoj žrtvi, pa neka to spali na žrtveniku kao spomen na ugodan miris Gospodu.
003	LEV	006	016	Što preostane od žrtve neka pojedu Aron i njegovi sinovi; hlebovi neka se jedu bez kvasca na posvećenom mestu; neka ih jedu u dvorištu Šatora od sastanka.
003	LEV	006	017	Ne smeju se peći sa kvascem. Deo od paljenih žrtava koje se meni prinose njima sam dao. To je najsvetiji deo, kao što je žrtva za greh i žrtva za prestup.
003	LEV	006	018	Svaki muškarac od potomaka Aronovih može jesti taj deo od žrtava koje se pale Gospodu. To je večna uredba za sve vaše naraštaje. Ko god ih se dotakne, postaće svet.’“
003	LEV	006	019	Gospod je govorio Mojsiju:
003	LEV	006	020	„Ovo je prinos koji će Aron i njegovi sinovi prinositi Gospodu na dan pomazanja: desetinu efe brašna kao redovnu žitnu žrtvu, polovinu ujutro, a polovinu uveče.
003	LEV	006	021	Neka se priprema na tiganju sa uljem; neka bude dobro umešena. Žitnu žrtvu donesi izlomljenu na komade, pa je prinesi na ugodan miris Gospodu.
003	LEV	006	022	Neka je prinese jedan od Aronovih sinova, koji se pomazuje kao njegov naslednik. To je večna uredba. Žrtva neka se Gospodu potpuno spali.
003	LEV	006	023	Svaka žitna žrtva koju prinosi sveštenik neka se potpuno spali; ne sme se jesti.“
003	LEV	006	024	Gospod reče Mojsiju:
003	LEV	006	025	„Reci Aronu i njegovim sinovima:’Ovo je zakon za žrtvu za greh: žrtva za greh neka se zakolje pred Gospodom na mestu gde se kolje žrtva svespalnica – presveta je.
003	LEV	006	026	Sveštenik koji prinosi žrtvu za greh može od nje jesti na svetom mestu, u dvorištu Šatora od sastanka.
003	LEV	006	027	Što se god dotakne mesa postaće sveto, a ako krv poprska odeću, operi je na svetom mestu.
003	LEV	006	028	Zemljani lonac u kome se meso kuva mora se nakon toga razbiti, a ako je kuvano u bronzanom loncu, lonac neka se izriba i ispere vodom.
003	LEV	006	029	Svako muško među sveštenicima sme je jesti – presveta je.
003	LEV	006	030	Svaka žrtva za greh čija se krv donosi u Šator od sastanka da se izvrši obred otkupljenja na svetom mestu, neka se ne jede, nego neka se spali vatrom.
003	LEV	007	001	Ovo je zakon o žrtvi za prestup. Ona je presveta.
003	LEV	007	002	Neka se žrtva za prestup kolje na mestu gde se kolju žrtve svespalnice, a njenom krvlju neka se zapljusne žrtvenik sa svih strana.
003	LEV	007	003	Neka se prinese sve njeno salo, rep i salo koje pokriva iznutrice,
003	LEV	007	004	oba bubrega i salo što je oko njih i na slabinama; i mrežica što je na jetri neka se ukloni zajedno s bubrezima.
003	LEV	007	005	Neka to sveštenik spali na žrtveniku kao paljenu žrtvu Gospodu. To je žrtva za prestup.
003	LEV	007	006	Svako muško među sveštenicima sme je jesti. Neka se jede na svetom mestu. Ona je presveta.
003	LEV	007	007	Zakon o žrtvi za prestup isti je kao zakon o žrtvi za greh. Isti je zakon za obe: ona pripada svešteniku koji njome vrši obred otkupljenja.
003	LEV	007	008	Svešteniku koji prinosi nečiju žrtvu svespalnicu, neka pripadne koža od žrtve koju je prineo.
003	LEV	007	009	Svaka žitna žrtva koja se peče u peći, i svaka koja se pripravlja u kotliću ili na tiganju neka pripadne svešteniku koji je prinosi; njegova je.
003	LEV	007	010	Svaka žitna žrtva koja se mesi sa uljem ili nasuvo, neka pripadne svim sinovima Aronovim podjednako.
003	LEV	007	011	Ovo je zakon za žrtvu mira koja se prinosi Gospodu.
003	LEV	007	012	Ako je ko prinosi u znak zahvalnosti, neka uz žrtvu zahvalnicu prinese i beskvasne pogače umešene sa uljem, ili beskvasne kolače namazane uljem.
003	LEV	007	013	Uz pogače neka prinese i hleb od dizanog testa sa žrtvom mira, kao svoju zahvalnost.
003	LEV	007	014	Od svega što prinosi neka prinese po jedan kolač na dar Gospodu. To neka pripadne svešteniku koji škropi krv od žrtve mira.
003	LEV	007	015	A meso od žrtve mira kojom zahvaljuje, neka se pojede na dan kada se prinese; ništa ne sme ostati do jutra.
003	LEV	007	016	Ako neko prinosi žrtvu zavetnicu, ili dobrovoljnu žrtvu, meso neka se pojede na dan kad prinosi svoju žrtvu. Što od toga ostane, neka se pojede sutradan.
003	LEV	007	017	Ako nešto mesa od žrtve ostane do trećega dana, neka se spali.
003	LEV	007	018	Ako neko jede meso od žrtve mira i trećega dana, taj koji je prinosi neće biti ugodan Bogu; žrtva mu se neće računati, jer je meso postalo nečisto. Onaj koji jede od njega navući će na sebe krivicu.
003	LEV	007	019	Meso koje se dotakne čega nečistog neka se ne jede; neka se spali. Ko god je čist sme jesti meso.
003	LEV	007	020	Ako bi neko jeo mesa od žrtve mira koja pripada Gospodu, a pritom bude nečist, taj neka se istrebi iz svog naroda.
003	LEV	007	021	Ako se neko dotakne čega god nečistog: čovečije nečistoće, ili nečiste životinje, ili kakve god nečiste i gadne životinje, a zatim jede od mesa žrtve mira koja pripada Gospodu, takav neka se istrebi iz svoga naroda.’“
003	LEV	007	022	Gospod reče Mojsiju:
003	LEV	007	023	„Reci narodu izrailjskom:’Ne jedite nikakvog sala od volova, ovaca i koza!
003	LEV	007	024	Salo od uginule ili rastrgane životinje može se koristiti za bilo šta, ali ga ne smete jesti.
003	LEV	007	025	Ko god bi jeo salo od životinje koja se prinosi na paljenu žrtvu Gospodu, neka se istrebi iz svoga naroda.
003	LEV	007	026	Ni u jednom od svojih naselja ne smete jesti nikakve krvi, ni od ptica ni od stoke.
003	LEV	007	027	Ako neko jede bilo kakvu krv, neka se istrebi iz svoga naroda.’“
003	LEV	007	028	Gospod reče Mojsiju:
003	LEV	007	029	„Reci narodu izrailjskom:’Onaj ko prinosi Gospodu žrtvu mira, neka donese Gospodu deo od žrtve mira.
003	LEV	007	030	Svojim rukama neka donese paljenu žrtvu Gospodu: salo s grudima. Grudi neka se podignu pred Gospodom kao žrtva dizanica,
003	LEV	007	031	a sveštenik neka spali salo na žrtveniku. Grudi neka pripadnu Aronu i njegovim sinovima.
003	LEV	007	032	Desnu plećku od žrtve mira daj svešteniku kao dar.
003	LEV	007	033	Onome između Aronovih sinova koji prinosi krv i salo žrtve mira, neka pripadne desna plećka.
003	LEV	007	034	Ja sam, naime, uskratio narodu izrailjskom grudi žrtve mira i plećku žrtvenoga dara, i dao ih Aronu, svešteniku, i njegovim sinovima. To im sleduje od naroda izrailjskog po večnoj uredbi.’“
003	LEV	007	035	To je deo određen za Arona i njegove sinove od žrtava koje se pale Gospodu, na dan kada se uvode u službu kao sveštenici Gospodnji.
003	LEV	007	036	Ovo je Gospod zapovedio Izrailjcima da im daju na dan njihovog pomazanja po večnoj uredbi za sve njihove naraštaje.
003	LEV	007	037	To je zakon za žrtvu svespalnicu, za žitnu žrtvu, za žrtvu za greh, za žrtvu za prestup, za žrtvu posvećenja, i za žrtvu mira,
003	LEV	007	038	koji je Gospod dao Mojsiju na gori Sinaju, na dan kad je zapovedio narodu izrailjskom da prinosi svoje žrtve Gospodu u Sinajskoj pustinji.
003	LEV	008	001	Gospod reče Mojsiju:
003	LEV	008	002	„Uzmi Arona i njegove sinove; odeću, ulje posvećenja, junca žrtve za greh, dva ovna, košaru beskvasnih hlebova,
003	LEV	008	003	i saberi celu zajednicu kod ulaza Šatora od sastanka.“
003	LEV	008	004	Mojsije učini kako mu je Gospod zapovedio. Kada se zajednica sabrala kod ulaza od Šatora od sastanka,
003	LEV	008	005	Mojsije reče zajednici: „Ovo je Gospod zapovedio da se uradi!“
003	LEV	008	006	Mojsije je doveo Arona i njegove sinove, pa ih je oprao u vodi.
003	LEV	008	007	Obukao ga je u odeždu i opasao ga opasačem. Zatim ga je obukao u košulju, i stavio na njega oplećak. Onda ga je opasao izvezenim pojasom i njime ga pričvrstio uz oplećak.
003	LEV	008	008	Stavio je na njega naprsnik, a u naprsnik je stavio Urim i Tumim.
003	LEV	008	009	Na glavu mu je stavio turban, a na čelo turbana metnuo je zlatnu pločicu, posvetni natpis, kao što je Gospod zapovedio Mojsiju.
003	LEV	008	010	Mojsije uze ulje za pomazanje i pomaza Prebivalište i sve stvari u njemu, i tako ga posveti.
003	LEV	008	011	Od tog ulja je poškropio žrtvenik sedam puta. Zatim je pomazao žrtvenik, sve njegovo posuđe, i umivaonik sa postoljem, da ih posveti.
003	LEV	008	012	Nešto od tog ulja je izlio na Aronovu glavu i pomazao ga, da ga posveti.
003	LEV	008	013	Mojsije je pristupio Aronovim sinovima i obukao ih u košulje, opasao ih pojasevima, i obmotao im turban oko glave, kako je Gospod zapovedio Mojsiju.
003	LEV	008	014	Potom je priveo junca, žrtvu za greh. Aron i njegovi sinovi su položili ruke na glavu junca, žrtve za greh,
003	LEV	008	015	a Mojsije ga je zaklao. Onda je uzeo nešto krvi i svojim prstom je namazao na rogove žrtvenika i tako ga očistio. Ostalu krv je izlio podno žrtvenika. Tako ga je posvetio da se vrši obred otkupljenja na njemu.
003	LEV	008	016	Mojsije je, zatim, uzeo sve salo što je oko creva, mrežicu na jetri, oba bubrega s lojem, i spalio ih na žrtveniku.
003	LEV	008	017	A junca s njegovom kožom, mesom i balegom, spalio je izvan tabora, onako kako je Gospod zapovedio Mojsiju.
003	LEV	008	018	Potom je [Mojsije] doveo ovna za žrtvu svespalnicu, a Aron i njegovi sinovi su položili ruke ovnu na glavu.
003	LEV	008	019	Tada ga je Mojsije zaklao i krvlju zapljusnuo žrtvenik sa svih strana.
003	LEV	008	020	Nakon toga je isekao ovna na komade, pa je spalio glavu, delove i salo.
003	LEV	008	021	Utrobu i noge je oprao u vodi, pa je celog ovna spalio na žrtveniku. To je bila žrtva svespalnica na ugodni miris, paljena žrtva koja se prinosi Gospodu – onako kako je Gospod zapovedio Mojsiju.
003	LEV	008	022	Zatim je doveo drugog ovna, ovna za posvećenje. Aron i njegovi sinovi polože ruke na njegovu glavu,
003	LEV	008	023	a Mojsije ga zakolje. Zatim je Mojsije uzeo nešto ovnove krvi, pa je njome namazao resu Aronovog desnog uha, palac njegove desne ruke, i palac njegove desne noge.
003	LEV	008	024	Onda je Mojsije doveo Aronove sinove. Mojsije im je namazao nešto od krvi na resu desnog uha, na palac desne ruke i na palac desne noge. Ostalom krvlju Mojsije je zapljusnuo žrtvenik sa svih strana.
003	LEV	008	025	Nakon toga je uzeo salo, rep, sve salo oko iznutrica, mrežicu s jetre, oba bubrega s njihovim salom, i desnu plećku.
003	LEV	008	026	Iz košare s hlebovima, koje su stajale pred Gospodom, uzeo je jednu beskvasnu lepinju, jedan hleb s uljem, i jedan kolač, i stavio ih na salo i na desnu plećku.
003	LEV	008	027	[Mojsije] je sve to stavio na ruke Aronu i na ruke njegovih sinova, i podigao ih kao žrtvu dizanicu pred Gospodom.
003	LEV	008	028	Mojsije je, zatim, uzeo to iz njihovih ruku i spalio na žrtveniku sa žrtvom svespalnicom. To je bila žrtva za posvećenje na ugodni miris, paljena žrtva Gospodu.
003	LEV	008	029	Potom je Mojsije uzeo grudi i podigao ih kao žrtvu dizanicu pred Gospodom. To je bio Mojsijev deo od ovna, žrtve za posvećenje – kako je Gospod zapovedio Mojsiju.
003	LEV	008	030	Onda je Mojsije uzeo od ulja pomazanja i od krvi, koji su bili na žrtveniku, pa je poškropio Arona i njegovu odeždu, i njegove sinove i njihove odežde, pa je posvetio Arona i njegovu odeždu, i njegove sinove i njihove odežde.
003	LEV	008	031	Tada Mojsije reče Aronu i njegovim sinovima: „Skuvajte to meso na ulazu u Šator od sastanka i tamo ga jedite s hlebom iz košare s posvetnim hlebom, kao što sam zapovedio:’Neka ga jedu Aron i njegovi sinovi.’
003	LEV	008	032	Što ostane od mesa i hleba, neka se spali.
003	LEV	008	033	Ne napuštajte ulaz Šatora od sastanka sedam dana, dok se ne navrše dani vašeg posvećenja. Naime, sedam dana će trajati vaše posvećenje.
003	LEV	008	034	Kako se danas činilo, tako je Gospod zapovedio da se i nadalje vrši obred otkupljenja za vas.
003	LEV	008	035	Na ulazu Šatora od sastanka ostanite sedam dana, danju i noću, držeći što je Gospod zapovedio, da ne izginete. Tako mi je bilo zapoveđeno.“
003	LEV	008	036	Aron i njegovi sinovi su izvršili sve reči koje im je Gospod zapovedio preko Mojsija.
003	LEV	009	001	Osmoga dana je Mojsije pozvao Arona, njegove sinove, i izrailjske starešine.
003	LEV	009	002	Rekao je Aronu: „Uzmi tele iz krda za žrtvu za greh, i ovna bez mane za žrtvu svespalnicu, pa ih dovedi pred Gospoda.
003	LEV	009	003	A Izrailjcima reci:’Uzmite jarca za žrtvu za greh, i tele i jagnje, oboje od godinu dana, bez mane, za žrtvu svespalnicu,
003	LEV	009	004	i vola i ovna za žrtvu mira da se žrtvuju pred Gospodom, i žitnu žrtvu umešenu sa uljem, jer će vam se danas Gospod ukazati.’“
003	LEV	009	005	Oni donesoše što im je Mojsije zapovedio ispred Šatora od sastanka. Tada je cela zajednica pristupila i stala pred Gospoda.
003	LEV	009	006	Mojsije reče: „Ovo su reči koje vam je Gospod zapovedio da činite, da bi vam se pokazala slava Gospodnja.“
003	LEV	009	007	Tada Mojsije reče Aronu: „Pristupi žrtveniku i prinesi žrtvu za greh za sebe i žrtvu svespalnicu, pa učini obred otkupljenja za sebe i za narod. Onda prinesi žrtvu naroda i izvrši obred otkupljenja za njih, kao što je Gospod zapovedio.“
003	LEV	009	008	Aron pristupi žrtveniku i zakla za sebe tele – žrtvu za greh.
003	LEV	009	009	Zatim su mu njegovi sinovi doneli krv; on je umočio prst u krv i njome namazao rogove žrtvenika. Ostalu krv je izlio na podnožje žrtvenika.
003	LEV	009	010	Salo, bubrege, i mrežicu što je na jetri od žrtve za greh, spalio je na žrtveniku, kao što je Gospod rekao Mojsiju.
003	LEV	009	011	A meso i kožu spalio je izvan tabora.
003	LEV	009	012	Zatim je zaklao žrtvu svespalnicu. Njegovi sinovi su mu dodali krv, a on je njome zapljusnuo žrtvenik sa svih strana.
003	LEV	009	013	Onda su mu dodali žrtvu svespalnicu, deo po deo, i glavu, a on je to spalio na žrtveniku.
003	LEV	009	014	Creva i noge je oprao, pa ih je spalio na žrtveniku sa žrtvom svespalnicom.
003	LEV	009	015	Zatim je doveo žrtvu za narod: uzeo je jarca, žrtvu za greh za narod, zaklao ga, i prineo ga kao žrtvu za greh, kao i prethodno.
003	LEV	009	016	Posle toga je doveo žrtvu svespalnicu i prineo je po propisu.
003	LEV	009	017	Potom je doneo žitnu žrtvu, pa je uzeo punu šaku od nje i spalio to na žrtveniku uz jutarnju žrtvu svespalnicu.
003	LEV	009	018	Potom je zaklao vola i ovna – žrtvu mira za narod. Aronovi sinovi su mu dodali od te krvi, kojom je zapljusnuo sve strane žrtvenika.
003	LEV	009	019	Salo od vola i ovna: rep, salo što pokriva creva, bubrege, mrežicu što je na jetri;
003	LEV	009	020	te delove sala su položili na grudi, a [Aron] je spalio salo na žrtveniku.
003	LEV	009	021	Grudi i desnu plećku Aron je podigao kao žrtvu dizanicu pred Gospodom, kao što je Mojsije zapovedio.
003	LEV	009	022	Zatim je Aron podigao ruke prema narodu i blagoslovio ga. Pošto je prineo žrtvu za greh, žrtvu svespalnicu i žrtvu mira, siđe.
003	LEV	009	023	Tada Mojsije i Aron dođu u Šator od sastanka. Kad su izašli blagoslovili su narod, a slava se Gospodnja pokazala celom narodu.
003	LEV	009	024	Tada siđe oganj od Gospoda i proguta žrtvu svespalnicu i delove sala na žrtveniku. Kad je sav narod to video, povikao je i pao ničice.
003	LEV	010	001	Aronovi sinovi, Nadav i Avijud, svaki uzme svoju kadionicu, u njih stave vatru a na nju kad, pa su prineli pred Gospodom tuđi oganj, suprotno onome što im je zapovedio.
003	LEV	010	002	Tada siđe oganj od Gospoda i proguta ih, te poginu pred Gospodom.
003	LEV	010	003	Tada Mojsije reče Aronu: „To je ono što je Gospod rekao:’Pokazaću svoju svetost preko onih koji su mi blizu, i proslaviću se pred svim narodom.’“Aron je ćutao.
003	LEV	010	004	Mojsije je pozvao Misaila i Elisafana, sinove Ozila, strica Aronovog, pa im je rekao: „Pristupite i iznesite svoju braću ispred Svetinje na mesto izvan tabora.“
003	LEV	010	005	Oni pristupe i iznesu ih u njihovim odorama izvan tabora, kao što je Mojsije rekao.
003	LEV	010	006	Potom Mojsije reče Aronu i njegovim sinovima, Eleazaru i Itamaru: „Ne raščupavajte svoju kosu, i ne razdirite svoju odeću, da ne poginete i da on ne plane gnevom na svu zajednicu. A vaša braća, sav dom Izrailjev, mogu da oplakuju one koje je Gospod spalio.
003	LEV	010	007	Ne napuštajte ulaz Šatora od sastanka da ne poginete, jer je ulje pomazanja Gospodnjeg na vama.“Oni su učinili kako je Mojsije rekao.
003	LEV	010	008	Gospod reče Aronu:
003	LEV	010	009	„Nemoj piti vina i žestoka pića, ni ti ni tvoji sinovi, kada ulazite u Šator od sastanka, da ne poginete. To je večna uredba za vaše naraštaje,
003	LEV	010	010	da biste mogli praviti razliku između svetog i nesvetog, i između nečistog i čistog,
003	LEV	010	011	i da biste učili Izrailjce svim uredbama koje im je Gospod rekao preko Mojsija.“
003	LEV	010	012	Mojsije reče Aronu i njegovim preostalim sinovima, Eleazaru i Itamaru: „Uzmite žitnu žrtvu što je ostala od paljene žrtve Gospodnje, i jedite je beskvasnu pored žrtvenika, jer je presveta.
003	LEV	010	013	Jedite je na svetom mestu; to je deo od paljene žrtve Gospodnje, koji sleduje tebi i tvojim sinovima, jer mi je tako zapoveđeno.
003	LEV	010	014	A grudi žrtve dizanice i plećku žrtvenog dara jedite na čistom mestu, ti, tvoji sinovi i tvoje ćerke; to je deo od žrtava mira izrailjskog naroda, koji sleduje tebi i tvojim sinovima.
003	LEV	010	015	Plećka žrtvenog dara i grudi žrtve dizanice, zajedno sa delovima sala paljene žrtve, neka se donesu radi prinošenja žrtve dizanice pred Gospodom. To će biti deo koji sleduje tvojim sinovima i tebi doveka, kao što je Gospod zapovedio.“
003	LEV	010	016	Onda se Mojsije raspitao o jarcu – žrtvi za greh, a on već spaljen! Razgnevivši se na Eleazara i Itamara, Aronove preostale sinove, rekao je:
003	LEV	010	017	„Zašto niste jeli žrtvu za greh na svetom mestu, jer je presveta?! Ona vam je dana da ukloni krivicu zajednice i da izvrši za njih obred otkupljenja pred Gospodom.
003	LEV	010	018	Pošto njena krv nije bila unesena u Svetinju, trebalo je da je jedete u Svetinji, kao što sam zapovedio.“
003	LEV	010	019	Aron odgovori Mojsiju: „Vidi, danas su prineli svoju žrtvu za greh i svoju žrtvu svespalnicu pred Gospodom, a evo šta me je zadesilo. Da sam danas jeo žrtvu za greh, da li bi to ugodilo Gospodu?“
003	LEV	010	020	Kad je Mojsije to čuo, odobrio je to.
003	LEV	011	001	Gospod reče Mojsiju i Aronu:
003	LEV	011	002	„Recite Izrailjcima:’Od svih životinja na zemlji, ovo su one koje smete jesti:
003	LEV	011	003	svaku koja ima papke, i to razdvojene papke, i koja preživa, možete jesti.
003	LEV	011	004	Međutim, od onih životinja što preživaju, ili imaju razdvojene papke ne jedite: kamilu, jer iako preživa, nema razdvojene papke; nečista je za vas;
003	LEV	011	005	daman, jer iako preživa, nema razdvojene papke; nečist je za vas;
003	LEV	011	006	divljeg zeca, jer iako preživa, nema razdvojene papke; nečist je za vas;
003	LEV	011	007	svinju, jer iako ima razdvojene papke, ne preživa; obredno je nečista za vas.
003	LEV	011	008	Ne jedite njihovo meso, i ne dotičite njihovu strvinu; nečiste su za vas.
003	LEV	011	009	Od svega što je u vodi, ove jedite: sve što je u vodi, u morima ili rekama, i ima peraje i krljušt, to možete jesti.
003	LEV	011	010	A sve što je u morima i rekama, a nema peraje i krljušt, od svega što vrvi u vodi, i od svih drugih živih bića – za vas je odvratno.
003	LEV	011	011	Držite ih za odvratne; ne jedite njihovo meso, i neka vam njihova lešina bude odvratna.
003	LEV	011	012	Sve što je u vodi, a nema peraje i krljušt – za vas je odvratno.
003	LEV	011	013	Ovo su ptice koje morate smatrati nečistima. Ne jedite ih, jer su odvratne za vas: orao, lešinar, jastreb,
003	LEV	011	014	kraguj, kobac svake vrste,
003	LEV	011	015	sve vrste gavrana,
003	LEV	011	016	noj, sova, galeb, sve vrste kraguja,
003	LEV	011	017	ćuk, kormoran, buljina,
003	LEV	011	018	labud, buljina, beloglavi sup,
003	LEV	011	019	roda, sve vrste čaplji, pupavac i slepi miš.
003	LEV	011	020	Sva krilata bića koja gamižu i idu na četiri noge, za vas su odvratna.
003	LEV	011	021	Od svih bića koja gamižu i idu na četiri noge, ove možete jesti: one koje iznad svojih nogu imaju zglobove kojima skaču po zemlji.
003	LEV	011	022	Od ovih možete jesti: sve vrste skakavaca, sve vrste cvrčaka, i sve vrste argola i zrikavaca.
003	LEV	011	023	A svako krilato biće koje gamiže, a ima četiri noge, za vas je odvratno.
003	LEV	011	024	Ova će vas učiniti nečistima; ko god dotakne njihovu lešinu biće nečist do večeri.
003	LEV	011	025	Ko god ponese njihovu lešinu, neka opere svoju odeću; biće nečist do večeri.
003	LEV	011	026	Svaka životinja koja ima nerazdvojene papke i ne preživa, za vas je nečista i nečist će biti svako ko ih se dotakne.
003	LEV	011	027	Sve što hoda na šapama među životinjama koje hodaju na četiri noge, za vas su nečiste. Ko god se dotakne njihove lešine, biće nečist do večeri.
003	LEV	011	028	Ko ponese njihovu lešinu, neka opere svoju odeću; biće nečist do večeri. Za vas su nečiste.
003	LEV	011	029	Od životinja što puze po zemlji za vas su nečiste: lasica, miš, i sve vrste velikih guštera,
003	LEV	011	030	gekon, krokodil, zelembać, daždevnjak i kameleon.
003	LEV	011	031	Od životinja što puze te su nečiste za vas. Ko god ih dotakne kad uginu biće nečist do večeri.
003	LEV	011	032	Kad neka od ovih životinja mrtva padne na nešto, to će biti nečisto, bilo to drvena posuda, odeća, koža, ili kostret, to jest, svaki predmet koji služi čemu. To neka se zamoči u vodu, i biće nečisto do večeri. Potom će biti čisto.
003	LEV	011	033	Ako neka od njih upadne u bilo koju zemljanu posudu, sve što je u njoj biće nečisto. Zato je razbijte.
003	LEV	011	034	Svaka hrana koja se jede, ako u nju dospe voda iz takve posude, postaće nečista, i svako piće koje se pije biće nečisto ako je bilo u takvoj posudi.
003	LEV	011	035	Ako lešina neke od ovih životinja padne na nešto, to će biti nečisto, bilo peć ili ognjište. To neka se razvali. One su nečiste i za vas će ostati nečiste.
003	LEV	011	036	Ipak, izvor ili čatrnja gde se skuplja voda biće čisti, ali onaj ko dotakne njihovu lešinu biće nečist.
003	LEV	011	037	Ako takva strvina padne na seme za setvu, seme će ostati čisto.
003	LEV	011	038	Ali ako voda ovlaži seme i strvina padne na njega, za vas će biti nečisto.
003	LEV	011	039	Ako ugine životinja koju smete jesti, svako ko je dodirne biće nečist do večeri.
003	LEV	011	040	Onaj koji pojede od njene strvine biće nečist do večeri, a ko ponese njenu strvinu neka opere svoju odeću i bude nečist do večeri.
003	LEV	011	041	Svaka životinja koja puzi po zemlji je odvratna. Neka se ne jede!
003	LEV	011	042	Sve što ide na trbuhu, i sve što se kreće na četiri noge, i sve što ima mnogo nogu, i sva bića što puze po zemlji, to ne smete jesti, jer su odvratne.
003	LEV	011	043	Nemojte se poganiti nijednim bićem koje puzi; ne skrnavite se njima da ne postanete nečisti.
003	LEV	011	044	Jer ja sam Gospod, Bog vaš! Zato budite sveti, jer sam ja svet. Ne skrnavite se nijednim bićem što puzi po zemlji.
003	LEV	011	045	Ja sam Gospod koji vas je izveo iz zemlje egipatske da vam budem Bog. Stoga budete sveti, jer ja sam svet!
003	LEV	011	046	Ovo su zakoni o životinjama, pticama i svakom živom biću koje vrvi u vodi, i svakom biću koje puzi po zemlji,
003	LEV	011	047	da se pravi razlika između nečistog i čistog; između životinja koja se mogu jesti i životinja koja se ne mogu jesti.’“
003	LEV	012	001	Gospod reče Mojsiju:
003	LEV	012	002	„Reci narodu izrailjskom:’Kad koja žena zatrudni i rodi muško dete, biće nečista sedam dana; biće nečista kao u dane mesečnog reda.
003	LEV	012	003	Osmoga dana neka se dete obreže.
003	LEV	012	004	Neka u stanju čišćenja od svoje krvi ostane trideset tri dana; neka ne dotiče ništa sveto, i neka ne ulazi u Svetilište, dok se ne navrše dani njenog očišćenja.
003	LEV	012	005	A ako rodi žensko dete, biće nečista dve nedelje, kao u toku mesečnog reda; neka u stanju čišćenja od svoje krvi ostane šezdeset šest dana.
003	LEV	012	006	Kad se navrše dani njenog čišćenja za sina ili za ćerku, neka na ulaz u Šator od sastanka dovede svešteniku jagnje od godinu dana za žrtvu svespalnicu, i golubića, ili grlicu, za žrtvu za greh.
003	LEV	012	007	On će ga prineti pred Gospodom i izvršiti obred otkupljenja za nju, i biće očišćena od izliva svoje krvi. Ovo je zakon za ženu kada rodi muško ili žensko dete.
003	LEV	012	008	A ako ne može sebi da priušti jagnje, neka uzme dve grlice ili dva golubića, jedno za žrtvu svespalnicu, a drugo za žrtvu za greh. Sveštenik će izvršiti obred otkupljenja za nju i biće čista.’“
003	LEV	013	001	Gospod reče Mojsiju i Aronu:
003	LEV	013	002	„Čovek na čijoj se koži pojavi otok, svrab ili svetla pega, i to se razvije u oboljenje na njegovoj koži koje izgleda kao guba, neka se dovede svešteniku, Aronu ili jednom od njegovih sinova, sveštenika.
003	LEV	013	003	Neka sveštenik pregleda oboljenje na njegovoj koži. Ako je dlaka na obolelom mestu pobelela, a obolelo mesto niže od kože na njegovom telu, to je guba. Kada ga sveštenik pregleda, neka ga proglasi nečistim.
003	LEV	013	004	Ali ako je pega na njegovoj koži bela, i ne izgleda da je niža od kože, a dlaka na njoj nije pobelela, neka sveštenik zatvori obolelog na sedam dana.
003	LEV	013	005	Sedmoga dana neka ga sveštenik pregleda. Ako vidi da je oboljenje ostalo isto i da se nije proširilo po koži, neka ga sveštenik zatvori na još sedam dana.
003	LEV	013	006	Sedmoga dana neka ga sveštenik ponovo pregleda. Ako primeti da se oboljenje povlači i da se nije proširilo po koži, neka ga proglasi čistim: to je svrab. Neka opere svoju odeću i biće čist.
003	LEV	013	007	Ali ako se svrab proširi po koži nakon što ga sveštenik pregleda i proglasi čistim, neka se ponovo pojavi pred sveštenikom.
003	LEV	013	008	Ako sveštenik vidi da se svrab proširio po koži, neka ga proglasi nečistim; to je guba.
003	LEV	013	009	Onaj ko oboli od gube mora da se dovede pred sveštenika.
003	LEV	013	010	Ako sveštenik primeti da je otok na koži beo, i da je od njega pobelela dlaka, i da je živo meso u otoku,
003	LEV	013	011	to se guba pritajila na njegovoj koži. Sveštenik će ga proglasiti nečistim. Neće ga zatvoriti, jer je već nečist.
003	LEV	013	012	Ali ako guba izbije po koži tako da prekrije celu kožu od glave do pete, gde god da sveštenik pogleda,
003	LEV	013	013	neka ga sveštenik pregleda. Ako je guba prekrila celo njegovo telo, neka proglasi obolelog čistim. Pošto je sve pobelelo, čist je.
003	LEV	013	014	Ali čim se na njemu pojavi živo meso, biće nečist.
003	LEV	013	015	Kada sveštenik primeti živo meso, neka ga proglasi nečistim. Živo meso je nečisto; to je guba.
003	LEV	013	016	Ako živo meso ponovo pobeli, neka dođe svešteniku.
003	LEV	013	017	Ako, dakle, sveštenik vidi da je oboljenje pobelelo, neka sveštenik proglasi obolelog čistim: čist je.
003	LEV	013	018	Kada neko dobije čir na koži koji zaceli,
003	LEV	013	019	a na tom mestu se pojavi beli otok, ili crvenkastobela mrlja, neka se pokaže svešteniku.
003	LEV	013	020	Ako sveštenik primeti da otok izgleda niži od ostale kože, i da je dlaka pobelela, neka ga sveštenik proglasi nečistim. To je oboljenje, guba koja je izbila na čiru.
003	LEV	013	021	Ako sveštenik primeti da na otoku nema bele dlake, i da nije niži od ostale kože, nego da se povlači, neka ga sveštenik zatvori na sedam dana.
003	LEV	013	022	Ako se proširi po koži, neka ga sveštenik proglasi nečistim: to je kožno oboljenje.
003	LEV	013	023	No, ako svetla mrlja stoji gde jeste i ne širi se, to je ožiljak od čira. Neka ga sveštenik proglasi čistim.
003	LEV	013	024	Ako neko ima opekotinu na koži, pa se na živom mesu na opekotini pojavi pega, bilo crvenkastobela ili bela,
003	LEV	013	025	neka je sveštenik pregleda. Ako je dlaka na svetloj mrlji pobelela i izgleda niže od ostale kože, to je guba izbila na opekotini. Neka ga sveštenik proglasi nečistim. To je oboljenje gube.
003	LEV	013	026	Ali, ako sveštenik primeti da dlaka na svetloj mrlji nije pobelela i da mrlja nije niža od ostale kože, nego da se povlači, neka ga sveštenik zatvori na sedam dana.
003	LEV	013	027	Sedmoga dana, neka ga sveštenik pregleda. Ako se proširi po koži, neka ga sveštenik proglasi nečistim. To je oboljenje gube.
003	LEV	013	028	No, ako svetla mrlja stoji gde jeste i ne širi se po koži, nego se povlači, neka ga sveštenik proglasi čistim. To je ožiljak od opekotine.
003	LEV	013	029	Ako muškarac ili žena ima oboljenje na glavi, ili na bradi,
003	LEV	013	030	neka sveštenik pregleda oboljenje. Ako izgleda da je niže od ostale kože, i da je na njemu dlaka žućkasta i tanka, neka ga sveštenik proglasi nečistim. To je šuga, oboljenje gube na glavi ili na bradi.
003	LEV	013	031	Ali ako sveštenik nakon pregleda ustanovi da oboljenje, šuga, ne izgleda niže od ostale kože, i da nema crne dlake na njemu, neka sveštenik zatvori obolelog od šuge na sedam dana.
003	LEV	013	032	Sedmog dana neka sveštenik pregleda obolelog. Ako se šuga nije proširila, i nema žućkaste dlake na njoj, a šuga ne izgleda niža od ostale kože,
003	LEV	013	033	neka se ošugavljeni obrije, ali neka ne obrije šugu. Sveštenik neka ga zatvori na još sedam dana.
003	LEV	013	034	Sedmog dana neka sveštenik pregleda obolelog od šuge. Ako primeti da se šuga nije proširila po koži, i da nije niža od ostale kože, neka ga sveštenik proglasi čistim. Neka opere svoju odeću i biće čist.
003	LEV	013	035	Međutim, ako se šuga proširi po koži nakon što je bio proglašen čistim,
003	LEV	013	036	neka ga sveštenik pregleda. Ako primeti da se šuga proširila po koži, neka sveštenik ne gleda ima li žute dlake; nečist je.
003	LEV	013	037	Ako on oceni da se šuga nije promenila, i da crna dlaka nije izrasla na njoj, šuga se izlečila: čist je. Sveštenik neka ga proglasi čistim.
003	LEV	013	038	Ako se na koži nekog čoveka ili žene pojave bele pege,
003	LEV	013	039	neka sveštenik izvrši pregled. Ako su pege na koži zagasito bele, to je osip izbio na koži: čist je.
003	LEV	013	040	Ako nekom čoveku opadne kosa s glave, te oćelavi, čist je.
003	LEV	013	041	Ako mu kosa opadne spreda, te mu oćelavi čelo, čist je.
003	LEV	013	042	Ali ako mu se na ćelavom čelu ili ćelavom zatiljku pojavi belo oboljenje sa crvenilom, to je guba izbila po ćelavom čelu ili ćelavom zatiljku.
003	LEV	013	043	Neka ga sveštenik pregleda. Ako primeti oboljenje s belim otokom i crvenilom na njegovom ćelavom čelu ili ćelavom zatiljku, nalik gubi na koži,
003	LEV	013	044	čovek je gubav, nečist je. Neka ga sveštenik proglasi nečistim; oboljenje mu je na glavi.
003	LEV	013	045	Onaj ko oboli od oboljenja gube, neka nosi razdrtu odeću; kosa neka mu bude raspuštena; a gornju usnu neka pokrije i neka viče:’Nečist! Nečist!’
003	LEV	013	046	On će biti nečist dokle god je oboljenje na njemu. Pošto je nečist neka živi odvojeno: boravište će mu biti izvan tabora.
003	LEV	013	047	Ako se oboljenje gube pojavi na vunenoj ili lanenoj odeći,
003	LEV	013	048	bilo na osnovi bilo na potki, ili na koži, ili na bilo čemu izrađenom od vune;
003	LEV	013	049	te ako je oboljenje na odeći, ili na koži, na osnovi ili na potki, ili bilo kakvom predmetu od kože, zelenkaste ili crvenkaste boje, to je oboljenje gube. Neka se pokaže svešteniku.
003	LEV	013	050	Kada sveštenik pregleda oboljenje, neka zatvori zaraženi predmet na sedam dana.
003	LEV	013	051	Sedmog dana neka pregleda zaraženi predmet. Ako se oboljenje proširilo po odeći, bilo na osnovi bilo na potki, ili na koži, ili na bilo čemu izrađenom od kože, čemu god da koža služi, to je zloćudno oboljenje gube; predmet je nečist.
003	LEV	013	052	Neka spali odeću, osnovu ili potku, bilo da je od vune ili od lana, ili kakav predmet od kože na kome se nađe oboljenje, jer je to zloćudna guba. To neka se spali!
003	LEV	013	053	Sveštenik neka izvrši pregled. Ako se oboljenje nije proširilo po odeći, osnovi ili potki, ili po bilo kakvom predmetu od kože,
003	LEV	013	054	neka sveštenik naredi da se opere predmet na kome je oboljenje. Zatim neka ga zatvori na još sedam dana.
003	LEV	013	055	Sveštenik neka pregleda zaraženi predmet nakon što je bio opran. Ako proceni da oboljenje nije promenilo izgled, iako se nije proširilo, nečist je. Neka se spali, bilo da se oboljenje nalazi na spoljašnjoj ili unutrašnjoj strani predmeta.
003	LEV	013	056	Ako sveštenik vidi da se oboljenje povuklo nakon pranja, neka otkine to mesto s odeće, ili s kože, s osnove ili potke.
003	LEV	013	057	Ali ako se oboljenje opet pojavi na odeći, na osnovi ili potki, ili na bilo kakvom predmetu od kože, što god je zahvaćeno oboljenjem, neka se to spali.
003	LEV	013	058	A odeću, osnovu ili potku, ili bilo kakvu stvar od kože, s koje ode oboljenje nakon što je opereš, treba ponovo oprati i biće čista.“
003	LEV	013	059	To su propisi o oboljenju gube na odeći od vune ili lana, na osnovi ili na potki, ili na bilo kakvom predmetu od kože, da proglase šta je čisto ili nečisto.
003	LEV	014	001	Gospod reče Mojsiju:
003	LEV	014	002	„Ovo će biti zakon za gubavoga u dan njegovog očišćenja. Kada ga dovedu svešteniku,
003	LEV	014	003	sveštenik će izaći iz tabora. Ako vidi da se oboleli izlečio od gube,
003	LEV	014	004	neka sveštenik zapovedi da se za čoveka koji će biti očišćen donesu dve žive i čiste ptice, kedrovo drvo, tamno crveno predivo i izop.
003	LEV	014	005	Neka sveštenik zapovedi da se jedna ptica zakolje nad svežom vodom u zemljanoj posudi.
003	LEV	014	006	Zatim neka uzme živu pticu, kedrovo drvo, tamnocrveno predivo i izop, pa neka ih umoči zajedno sa živom pticom u krv ptice koja je bila zaklana nad svežom vodom.
003	LEV	014	007	Potom neka sedam puta poškropi onoga koji se čisti od gube i proglasi ga čistim. Onda neka pusti živu pticu u polje.
003	LEV	014	008	A očišćeni neka opere svoju odeću, neka obrije sve svoje dlake, i neka se okupa u vodi i biće čist. Posle toga neka se vrati u tabor, ali neka boravi izvan svog šatora sedam dana.
003	LEV	014	009	A sedmoga dana neka obrije sve svoje dlake na glavi, bradi, grudima, obrvama, i sve ostale dlake. Onda neka opere svoju odeću i okupa telo u vodi i biće čist.
003	LEV	014	010	Osmoga dana neka uzme dva jagnjeta bez mane, jedno žensko jagnje bez mane od godinu dana, tri desetine efe brašna zamešenog s uljem za žitnu žrtvu, i jedan log ulja.
003	LEV	014	011	Neka sveštenik koji vrši očišćenje, postavi sve to i čoveka koji se čisti, pred Gospodom, na ulaz Šatora od sastanka.
003	LEV	014	012	Neka sveštenik uzme jedno muško jagnje i prinese ga kao žrtvu za prestup zajedno sa logom ulja. Neka ih podigne pred Gospodom kao žrtvu dizanicu.
003	LEV	014	013	Jagnje neka zakolje na svetom mestu gde je zaklao žrtvu za greh i žrtvu svespalnicu. Žrtva za prestup, kao žrtva za greh, pripada svešteniku; ona je presveta.
003	LEV	014	014	Neka sveštenik uzme nešto krvi žrtve za prestup, pa neka njome namaže desnu resicu uha onog koji se čisti, palac njegove desne ruke i palac njegove desne noge.
003	LEV	014	015	Sveštenik, zatim, neka uzme log ulja i izlije malo na dlan svoje leve ruke,
003	LEV	014	016	i pošto umoči prst desne ruke u ulje koje mu je na dlanu leve ruke, neka prstom sedam puta poškropi ulje pred Gospodom.
003	LEV	014	017	Ostatkom ulja iz svog dlana, neka sveštenik, preko krvi žrtve za prestup, namaže desnu resicu uha onog što se čisti, desni palac njegove ruke i desni palac njegove noge.
003	LEV	014	018	Onim što ostane od ulja na njegovom dlanu, neka sveštenik pomaže glavu onoga koji se čisti. Tako će sveštenik izvršiti obred otkupljenja za njega pred Gospodom.
003	LEV	014	019	Potom neka sveštenik prinese žrtvu za greh, i izvrši obred otkupljenja za onoga koji se čisti od svoje nečistote, a onda neka zakolje žrtvu svespalnicu.
003	LEV	014	020	Neka sveštenik prinese na žrtveniku žrtvu svespalnicu i žitnu žrtvu. Tako će sveštenik izvršiti obred otkupljenja za njega, pa će biti čist.
003	LEV	014	021	Ali ako je siromašan, te ne može sebi priuštiti ovo, neka uzme jedno muško jagnje kao žrtvu za prestup, da se podigne kao žrtva za njegovo otkupljenje, i jednu desetinu mere brašna zamešenog s uljem za žitnu žrtvu, jedan log ulja,
003	LEV	014	022	dve grlice ili dva golubića, prema onome što može priuštiti, jednog kao žrtvu za greh, a drugog kao žrtvu svespalnicu.
003	LEV	014	023	Osam dana od svoga očišćenja, neka ih donese svešteniku na ulaz od Šatora od sastanka, pred Gospoda.
003	LEV	014	024	Neka sveštenik uzme jagnje, žrtvu za prestup, log ulja, i neka ih podigne kao žrtvu dizanicu pred Gospodom.
003	LEV	014	025	Tada neka zakolje jagnje, žrtvu za prestup, a sveštenik neka uzme nešto krvi žrtve za prestup, i namaže resicu desnog uha onoga koji se čisti, palac njegove desne ruke i palac njegove desne noge.
003	LEV	014	026	Onda neka sveštenik izlije malo ulja na dlan svoje leve ruke,
003	LEV	014	027	i prstom desne ruke poškropi uljem što mu je u dlanu leve ruke sedam puta pred Gospodom.
003	LEV	014	028	Nakon toga, neka sveštenik uljem iz njegovog dlana namaže resicu desnog uha onog koji se čisti, palac njegove desne ruke i palac njegove desne noge, tamo gde je stavljena krv žrtve za prestup.
003	LEV	014	029	Ostatkom ulja što mu je u dlanu, neka sveštenik namaže glavu onoga koji se čisti, da izvrši obred otkupljenja za njega pred Gospodom.
003	LEV	014	030	Zatim neka prinese jednu od grlica ili jednog od golubića, šta već može priuštiti;
003	LEV	014	031	jedno za žrtvu za greh, a drugo za žrtvu svespalnicu, zajedno sa žitnom žrtvom – prema sopstvenim mogućnostima. Tako će sveštenik izvršiti obred otkupljenja pred Gospodom za onoga koji se čisti.“
003	LEV	014	032	Ovo je zakon za obolelog od gube, koji nema sredstava za svoje očišćenje.
003	LEV	014	033	Gospod reče Mojsiju i Aronu:
003	LEV	014	034	„Kada uđete u hanansku zemlju koju vam dajem u posed, a ja dovedem gubu na neku kuću u zemlji koju zaposednete,
003	LEV	014	035	neka vlasnik kuće dođe i javi svešteniku:’Pojavilo se nešto kao zarazno oboljenje u mojoj kući.’
003	LEV	014	036	Tada neka sveštenik zapovedi da se kuća isprazni, pre nego što ode da pregleda oboljenje, da se ne bi onečistilo sve što je u kući. Nakon toga neka sveštenik uđe da pregleda kuću.
003	LEV	014	037	Neka pregleda kuću, pa ako primeti da je oboljenje po zidovima kuće u vidu udubljenja zelenkaste ili crvenkaste boje, koja izgledaju niža od površine zida,
003	LEV	014	038	neka sveštenik izađe na kućna vrata i neka zatvori kuću na sedam dana.
003	LEV	014	039	Sedmoga dana, neka se sveštenik vrati. Ako primeti da se oboljenje proširilo po zidovima kuće,
003	LEV	014	040	neka zapovedi da se izvadi kamenje na kome je oboljenje i neka se izbaci izvan grada na nečisto mesto.
003	LEV	014	041	Potom neka se kuća ostruže iznutra, a ostrugani malter neka se izbaci izvan grada na nečisto mesto.
003	LEV	014	042	Onda neka uzmu drugo kamenje i stave ga umesto onoga kamenja. Zatim neka se uzme novi malter i kuća [ponovo] omalteriše.
003	LEV	014	043	Ali ako oboljenje ponovo izbije na kući nakon što je kamenje bilo izvučeno, i nakon što je kuća bila ostrugana i omalterisana,
003	LEV	014	044	neka sveštenik dođe i pogleda. Ako primeti da se oboljenje proširilo po kući, to je zloćudna guba u kući: kuća je nečista.
003	LEV	014	045	Neka se kuća sruši, a kamenje, drvena građa, i sav malter od kuće neka se odnesu izvan grada na nečisto mesto.
003	LEV	014	046	Ko uđe u kuću dok je zatvorena, biće nečist do večeri.
003	LEV	014	047	A ko spava u kući, neka opere svoju odeću. Takođe i onaj ko jede u kući, neka opere svoju odeću.
003	LEV	014	048	Ako sveštenik dođe i primeti da se oboljenje nije proširilo po kući nakon što je kuća bila omalterisana, neka proglasi kuću čistom, jer se oboljenje izlečilo.
003	LEV	014	049	Za očišćenje kuće neka uzme dve ptice, kedrovinu, skerletno predivo i izop.
003	LEV	014	050	Zatim neka zakolje jednu pticu nad svežom vodom u zemljanoj posudi.
003	LEV	014	051	Neka, zatim, uzme kedrovinu, izop, skerletno predivo i živu pticu, i umoči ih u krv zaklane ptice i svežu vodu, te poškropi kuću sedam puta.
003	LEV	014	052	Pošto očisti kuću krvlju ptice, svežom vodom, živom pticom, kedrovinom, izopom i skerletnim predivom,
003	LEV	014	053	neka pusti živu pticu u polje izvan grada. Tako će izvršiti obred otkupljenja za kuću, i biće čista.
003	LEV	014	054	Ovo je zakon za svako oboljenje gube i šuge,
003	LEV	014	055	za gubu na odeći ili kući,
003	LEV	014	056	za otok, svrab, ili pegu,
003	LEV	014	057	da se utvrdi kada je nešto nečisto, a kada čisto.“Ovo je zakon za gubu.
003	LEV	015	001	Gospod reče Mojsiju i Aronu:
003	LEV	015	002	„Govorite narodu izrailjskom! Recite mu:’Kada neki čovek ima izliv iz svoga tela, njegov izliv je nečist.
003	LEV	015	003	Njegova nečistoća je u ovome: bez obzira da li njegov izliv ističe iz tela, ili je izliv prestao da ističe iz tela, on je nečist.
003	LEV	015	004	Svaka postelja na koju legne onaj sa izlivom, biće nečista, i svaka stvar na koju sedne, biće nečista.
003	LEV	015	005	Onaj koji dotakne njegovu postelju, neka opere svoju odeću, okupa se u vodi i bude nečist do večeri.
003	LEV	015	006	Onaj koji sedne na stvar na kojoj sedi onaj sa izlivom, neka opere svoju odeću, okupa se u vodi i bude nečist do večeri.
003	LEV	015	007	Onaj koji dotakne telo onoga sa izlivom, neka opere svoju odeću, okupa se u vodi i bude nečist do večeri.
003	LEV	015	008	Ako onaj sa izlivom pljune na čistog, neka taj opere svoju odeću, okupa se u vodi i bude nečist do večeri.
003	LEV	015	009	I svako sedlo na koje sedne onaj sa izlivom, biće nečisto.
003	LEV	015	010	Svako ko se dotakne bilo čega što je bilo pod njim, biće nečist do večeri. A ko ponese takve stvari, neka opere svoju odeću, okupa se u vodi i bude nečist do večeri.
003	LEV	015	011	Ako onaj sa izlivom dotakne nekoga, a nije prethodno oprao ruke u vodi, taj neka opere svoju odeću, okupa se u vodi i bude nečist do večeri.
003	LEV	015	012	Ako onaj sa izlivom dotakne zemljanu posudu, neka se ona razbije, a bilo kakva drvena posuda neka se ispere vodom.
003	LEV	015	013	Kada se onaj koji ima izliv očisti od svoga izliva, neka izbroji sedam dana za svoje očišćenje. Onda neka opere svoju odeću i okupa se u svežoj vodi, pa će biti čist.
003	LEV	015	014	Osmoga dana neka uzme dve grlice ili dva golubića, donese ih pred Gospoda na ulaz Šatora od sastanka i preda ih svešteniku.
003	LEV	015	015	Neka sveštenik prinese jedno za žrtvu za greh, a drugo za žrtvu svespalnicu. Tako će sveštenik izvršiti nad njim otkupljenje pred Gospodom za njegov izliv.
003	LEV	015	016	Kad čovek ima izliv semena, neka opere u vodi sve svoje telo i bude nečist do večeri.
003	LEV	015	017	I svaka tkanina i koža na kojoj se nađe izliv semena, neka se opere u vodi, i bude nečista do večeri.
003	LEV	015	018	Ako žena legne sa muškarcem i on izlije seme, neka se oboje okupaju u vodi i budu nečisti do večeri.
003	LEV	015	019	Kad žena ima izliv, to jest, [redovan] izliv krvi iz svoga tela, biće nečista sedam dana, a ko god je dotakne biće nečist do večeri.
003	LEV	015	020	Sve na šta legne biće nečisto, i sve na šta sedne biće nečisto.
003	LEV	015	021	Ko god se dotakne njene postelje, neka opere svoju odeću, okupa se u vodi i bude nečist do večeri.
003	LEV	015	022	I ko god se dotakne bilo kakve stvari na koju ona sedne, neka opere svoju odeću, okupa se u vodi i bude nečist do večeri.
003	LEV	015	023	Bilo to postelja ili stvar na kojoj ona sedi, kada je dotakne, biće nečist do večeri.
003	LEV	015	024	Ako neki čovek legne s njom, njena nečistoća će preći na njega. On će biti nečist sedam dana, a tako će i svaka postelja na koju legne biti nečista.
003	LEV	015	025	Ako žena ima izliv krvi mnogo dana, ali ne u vreme njene redovne nečistoće, ili ako se izliv nastavi nakon njene redovne nečistoće, biće nečista za sve vreme izliva. Ona će biti nečista kao u dane svoje redovne nečistoće.
003	LEV	015	026	Svaka postelja na kojoj bude ležala za sve vreme njenog izliva, za nju će biti kao postelja tokom njene nečistoće, i svaki predmet na koji sedne biće nečist, kao u vreme njene redovne nečistoće.
003	LEV	015	027	Ko god je dotakne, biće nečist. Taj neka opere svoju odeću, okupa se u vodi i bude nečist do večeri.
003	LEV	015	028	A ako se očisti od svoga izliva, neka izbroji sedam dana, pa će nakon toga biti čista.
003	LEV	015	029	Osmoga dana neka uzme za sebe dve grlice, ili dva golubića, i neka ih donese svešteniku, na ulaz Šatora od sastanka.
003	LEV	015	030	Neka sveštenik prinese jedno kao žrtvu za greh, a drugo kao žrtvu svespalnicu pred Gospodom, radi nečistoće njenog izliva.’
003	LEV	015	031	Držite Izrailjce dalje od njihove nečistoće, da ne onečiste moje Prebivalište, koje je među njima, i tako umru u svojoj nečistoći.
003	LEV	015	032	Ovo je zakon za čoveka koji ima izliv: za onoga koji ima izliv semena, te tako postane nečist,
003	LEV	015	033	i za ženu koja se ne oseća dobro zbog svoje redovne nečistoće, to jest, i za muško i za žensko koje ima izliv, i za čoveka koji legne sa ženom koja je nečista.“
003	LEV	016	001	Gospod je govorio Mojsiju i Aronu nakon smrti dva Aronova sina, kada su stupili pred Gospoda i poginuli.
003	LEV	016	002	Gospod je rekao Mojsiju: „Reci svome bratu Aronu da ne dolazi u Svetinju iza zavese u svako doba, ispred poklopca nad Kovčegom, da ne bi umro, jer ja se pojavljujem u oblaku nad poklopcem.
003	LEV	016	003	Neka Aron ovako dođe u svetinju: sa juncem iz krda za žrtvu za greh, i ovnom za žrtvu svespalnicu.
003	LEV	016	004	Neka obuče na sebe svetu lanenu košulju i lanene gaće na svoje telo; neka se opaše lanenim pojasom, a na glavu neka stavi laneni turban. To je sveta odora. Neka se okupa u vodi, pa neka se obuče.
003	LEV	016	005	Neka od zajednice Izrailjaca uzme dva jarca za žrtvu za greh, i jednog ovna za žrtvu svespalnicu.
003	LEV	016	006	Aron neka prinese junca za žrtvu za greh radi sebe, da izvrši obred otkupljenja za sebe i svoj dom.
003	LEV	016	007	Zatim neka uzme dva jarca i postavi ih pred Gospoda, na ulaz od Šatora od sastanka.
003	LEV	016	008	Neka Aron baci kocku za ta dva jarca, jednu kocku za Gospoda, a drugu za Azazela.
003	LEV	016	009	Potom neka Aron dovede jarca kockom određenog za Gospoda, i prinese ga kao žrtvu za greh.
003	LEV	016	010	A jarac, koji je kockom određen za Azazela, neka se živ postavi pred Gospoda, da se njime izvrši obred otkupljenja, i da se pošalje Azazelu u pustinju.
003	LEV	016	011	Tada neka Aron dovede junca, žrtvu za greh radi sebe, i izvrši obred otkupljenja za sebe i za svoj dom. Neka zakolje junca, žrtvu za greh radi sebe.
003	LEV	016	012	Neka, zatim, uzme kadionicu punu užarenog uglja sa žrtvenika pred Gospodom, i dve pune šake sitno istucanog mirisnoga kada, pa neka donese iza zavese.
003	LEV	016	013	Onda neka stavi kad na oganj pred Gospodom, tako da oblak od kada zakloni poklopac nad Svedočanstvom, da ne bi umro.
003	LEV	016	014	Nakon toga neka uzme nešto junčeve krvi i svojim prstom poškropi prednju, istočnu stranu poklopca, a nešto od krvi neka poškropi svojim prstom ispred poklopca sedam puta.
003	LEV	016	015	Zatim neka zakolje jarca, žrtvu za greh za narod. Onda neka donese njegovu krv iza zavese, pa neka uradi s njegovom krvlju kao što je uradio s krvlju junca; neka je poškropi na poklopac i ispred poklopca.
003	LEV	016	016	Tako će izvršiti obred otkupljenja za Svetinju zbog nečistoće Izrailjaca, zbog njihovih prestupa i svih njihovih greha. Neka isto uradi i sa Šatorom od sastanka, koji prebiva s njima usred njihove nečistoće.
003	LEV	016	017	Nijedan čovek ne sme biti u Šatoru od sastanka od časa kada on uđe da izvrši obred otkupljenja u Svetinji do časa kada izađe. Kad izvrši obred otkupljenja za sebe i za sav zbor Izrailjaca,
003	LEV	016	018	neka izađe prema žrtveniku koji je pred Gospodom, i neka izvrši obred otkupljenja za njega. Neka uzme nešto junčeve i jarčeve krvi, pa neka njome namaže rogove žrtvenika sa svih strana.
003	LEV	016	019	Onda neka ga poškropi svojim prstom sedam puta. Tako će ga očistiti od svih nečistoća Izrailjaca, i posvetiti ga.
003	LEV	016	020	Kad završi obred otkupljenja za Svetinju, Šator od sastanka i žrtvenik, neka dovede živog jarca.
003	LEV	016	021	Neka Aron položi obe ruke na glavu živoga jarca i nad njim ispovedi sve krivice Izrailjaca, sve njihove prestupe, i sve njihove grehe. I pošto ih sve položi na glavu jarca, neka ga pošalje u pustinju s jednim čovekom koji je određen za to.
003	LEV	016	022	Tako će jarac poneti na sebi sve njihove krivice u pusti kraj. Kad pošalje jarca u pustinju,
003	LEV	016	023	neka Aron uđe u Šator od sastanka, skine sa sebe lanenu odoru koju je obukao prilikom ulaska u Svetinju, i ostavi je tamo.
003	LEV	016	024	Potom neka okupa svoje telo u vodi na svetom mestu, i obuče svoju odeću. Nakon toga neka izađe i prinese žrtvu svespalnicu za sebe, za narod, i izvrši obred otkupljenja za sebe i za narod.
003	LEV	016	025	Salo žrtve za greh neka spali na žrtveniku.
003	LEV	016	026	Onaj koji šalje jarca Azazelu, neka opere svoju odeću i okupa svoje telo u vodi. Nakon toga neka uđe u tabor.
003	LEV	016	027	A junac, žrtva za greh, i jarac, žrtva za greh, čija je krv unešena u Svetinju za obred otkupljenja, neka se iznesu izvan tabora da se spale: njihova koža, meso i balega.
003	LEV	016	028	Onaj koji ih spaljuje, neka opere svoju odeću i neka se okupa u vodi. Posle toga neka uđe u tabor.
003	LEV	016	029	Neka ovo bude za vas trajna uredba: sedmoga meseca, desetog dana, postite i ne radite nikakvog posla, kako domaći, tako i stranac koji boravi među vama.
003	LEV	016	030	Jer na ovaj dan biće izvršen obred otkupljenja za vas, da vas očisti od svih vaših greha, pa ćete biti čisti pred Gospodom.
003	LEV	016	031	Za vas je to subota potpunog odmora kada ćete postiti. Ovo je trajna uredba.
003	LEV	016	032	Neka sveštenik, koji bude pomazan i posvećen za svešteničku službu umesto svoga oca, izvrši obred otkupljenja. Neka obuče svetu lanenu odoru,
003	LEV	016	033	pa neka izvrši obred otkupljenja za sveto Svetilište, za Šator od sastanka i žrtvenik. Potom neka izvrši obred otkupljenja za sveštenike, i za sav sabrani narod.
003	LEV	016	034	Neka ovo bude trajna uredba za vas: obred otkupljenja za Izrailjce obavljaće se jedanput godišnje za sve njihove grehe.“Mojsije je učinio onako kako mu je Gospod rekao.
003	LEV	017	001	Gospod reče Mojsiju:
003	LEV	017	002	„Govori Aronu, njegovim sinovima, i svim Izrailjcima. Reci im:’Ovo je Gospod zapovedio:
003	LEV	017	003	Svaki čovek iz doma Izrailjeva koji zakolje vola, ovcu, ili kozu u taboru, ili izvan tabora,
003	LEV	017	004	a ne dovede ih na ulaz od Šatora od sastanka da ih prinese kao prinos Gospodu pred njegovim Prebivalištem, biće kriv za prolivenu krv: prolio je krv; neka se takav čovek istrebi iz svog naroda.
003	LEV	017	005	To je zato da bi Izrailjci svoje žrtve, koje bi prinosili u polju, donosili pred Gospoda na ulaz Šatora od sastanka, k svešteniku, i prinosili ih kao žrtve mira Gospodu.
003	LEV	017	006	Neka sveštenik zapljusne krvlju Gospodnji žrtvenik kod ulaza u Šator od sastanka, i spali salo na ugodan miris Gospodu.
003	LEV	017	007	Tako neće više svoje žrtve prinositi jarcima sa kojima bludniče. Neka ovo bude trajna uredba za njihove naraštaje.’
003	LEV	017	008	Još im recite:’Svaki čovek iz doma Izrailjeva, ili stranac što boravi među vama, koji prinosi žrtvu svespalnicu, ili drugu žrtvu,
003	LEV	017	009	a ne donese je na ulaz Šatora od sastanka da je prinese Gospodu, neka se istrebi iz svog naroda.
003	LEV	017	010	Ako bilo koji čovek iz doma Izrailjeva, ili bilo koji stranac što boravi među vama, bude jeo krv, ja ću okrenuti svoje lice protiv takvoga što jede krv, i istrebiti ga iz njegovog naroda.
003	LEV	017	011	Jer je život živog bića u njegovoj krvi, a ja sam vam je dao da na žrtveniku vršite obred otkupljenja za svoje živote, jer krv je ono što vrši otkup za život.
003	LEV	017	012	Zato sam rekao Izrailjcima: niko od vas ne sme jesti krv, pa ni stranac koji boravi među vama.
003	LEV	017	013	Svaki čovek, bio on Izrailjac, ili stranac što boravi među vama, koji ulovi zverku ili pticu što se može jesti, neka iscedi njenu krv i zatrpa je zemljom.
003	LEV	017	014	Jer je život svakog živog bića njegova krv, a ja sam rekao Izrailjcima: ne jedite krvi nijednoga živog bića, jer je život svakog živog bića njegova krv. Ko god je bude jeo, neka bude istrebljen.
003	LEV	017	015	Ako neko pojede meso uginule, ili rastrgane životinje, bio domaći ili stranac, neka opere svoju odeću, okupa se u vodi, i bude nečist do večeri.
003	LEV	017	016	Ako se ne operu i ne okupaju svoje telo, snosiće odgovornost za svoju krivicu.’“
003	LEV	018	001	Gospod reče Mojsiju:
003	LEV	018	002	„Govori Izrailjcima i reci im:’Ja sam Gospod, Bog vaš.
003	LEV	018	003	Ne povodite se za delima koja se čine u egipatskoj zemlji gde ste živeli, niti za delima hananske zemlje u koju vas dovodim. Ne sledite njihove zakone.
003	LEV	018	004	Vršite moje odredbe i držite moje propise sledeći ih. Ja sam Gospod, Bog vaš!
003	LEV	018	005	Držite moje propise i odredbe: ko ih vrši, po njima će steći život. Ja sam Gospod!
003	LEV	018	006	Neka niko od vas ne pristupa kome od svoje krvne rodbine da otkrije njihovu golotinju. Ja sam Gospod!
003	LEV	018	007	Ne otkrivaj golotinju svoga oca ili svoje majke; majka ti je, ne otkrivaj njenu golotinju.
003	LEV	018	008	Ne otkrivaj golotinju žene svoga oca; to je golotinja tvoga oca.
003	LEV	018	009	Ne otkrivaj golotinju svoje sestre, ćerke svoga oca, ili ćerke svoje majke, bilo da se rodila u kući, ili izvan kuće.
003	LEV	018	010	Ne otkrivaj golotinju ćerke svoga sina, ili ćerke svoje ćerke, jer je njihova golotinja tvoja golotinja.
003	LEV	018	011	Ne otkrivaj golotinju ćerke žene svoga oca, koja se rodila tvome ocu: sestra ti je.
003	LEV	018	012	Ne otkrivaj golotinju sestre svoga oca; ona je krvna rodbina tvoga oca.
003	LEV	018	013	Ne otkrivaj golotinju sestre svoje majke, jer je ona krvna rodbina tvoje majke.
003	LEV	018	014	Ne otkrivaj golotinju brata svoga oca: ne pristupaj njegovoj ženi; strina ti je.
003	LEV	018	015	Ne otkrivaj golotinju svoje snahe: ona je žena tvoga sina; ne otkrivaj njenu golotinju.
003	LEV	018	016	Ne otkrivaj golotinju žene svoga brata; to je golotinja tvoga brata.
003	LEV	018	017	Ne otkrivaj golotinju žene i njene ćerke, niti uzimaj za ženu ćerku njenog sina, ili ćerku njene ćerke, da otkriješ njenu golotinju. Oni su krvna rodbina; to je izopačenost.
003	LEV	018	018	Ne uzimaj sebi za ženu sestru svoje žene, da ne stvoriš suparništvo otkrivajući njenu golotinju dok ti je prva žena živa.
003	LEV	018	019	Ne pristupaj ženi da otkriješ njenu golotinju tokom njene redovne nečistoće.
003	LEV	018	020	Nemoj legati sa ženom svoga bližnjega; postaćeš nečist.
003	LEV	018	021	Ne daj da nijedno tvoje dete bude žrtvovano Molohu; tako ćeš oskrnaviti ime svoga Boga. Ja sam Gospod!
003	LEV	018	022	Ne legaj s muškarcem, kao što se leže sa ženom; to je odvratno.
003	LEV	018	023	Ne legaj s nijednom životinjom: opoganićeš se njome. Nijedna žena se ne sme podati životinji da se s njom pari; to je izopačenost.
003	LEV	018	024	Ne pogani se nijednim od ovog, jer su se ovim poganili narodi koje ja teram pred vama.
003	LEV	018	025	I pošto se zemlja opoganila, kaznio sam je za njenu krivicu, te je zemlja izbljuvala svoje stanovništvo.
003	LEV	018	026	Zato držite moje propise i uredbe i ne činite ništa od ovih odvratnih stvari, ni domaći, ni stranac koji boravi među vama.
003	LEV	018	027	Jer, sve su te odvratne stvari činili ljudi, koji su pre vas živeli, pa je zemlja postala nečista.
003	LEV	018	028	Pazite da ne poganite zemlju; ona će izbljuvati vas, kao što je izbljuvala narod koji je u njoj živeo pre vas.
003	LEV	018	029	Ko god učini bilo koju od ovih odvratnosti; neka se istrebe iz svog naroda oni koji ih učine.
003	LEV	018	030	Stoga, držite se onog što vam nalažem, da ne sledite nijedan od odvratnih običaja koji su se činili pre vas. Ne poganite se njima. Ja sam Gospod, Bog vaš!’“
003	LEV	019	001	Gospod reče Mojsiju:
003	LEV	019	002	„Govori svoj izrailjskoj zajednici. Reci im:’Budite sveti, jer sam svet ja, Gospod, Bog vaš!
003	LEV	019	003	Svako neka poštuje svoju majku i svoga oca. Držite subote. Ja sam Gospod, Bog vaš!
003	LEV	019	004	Ne okrećite se za ništavnim idolima; ne pravite sebi livene bogove. Ja sam Gospod, Bog vaš!
003	LEV	019	005	Kada prinosite žrtvu mira Gospodu, prinesite je tako da bude primljena u vaše ime.
003	LEV	019	006	Neka se pojede istog dana kada se prinese, ili sutradan. Što ostane do trećeg dana, neka se spali.
003	LEV	019	007	Ako se od nje bude jelo i trećeg dana, biće nečista, te neće biti primljena.
003	LEV	019	008	Onaj koji je bude jeo, navući će krivicu na sebe, jer je oskrnavio ono što je sveto Gospodu. Taj čovek neka se istrebi iz svoga naroda.
003	LEV	019	009	Kada žanjete urod svoje zemlje, ne žanjite do samog kraja svoje njive, i ne pabirčite što ostane od vaše žetve.
003	LEV	019	010	Nemoj pabirčiti ni svoj vinograd, ni kupiti zrna koja padnu s tvoga vinograda, nego ih ostavi siromahu i strancu. Ja sam Gospod, Bog vaš!
003	LEV	019	011	Ne kradite! Ne lažite! Ne varajte jedan drugoga!
003	LEV	019	012	Ne zaklinjite se lažno mojim imenom, i tako skrnaviti ime svoga Boga. Ja sam Gospod!
003	LEV	019	013	Ne tlači svoga bližnjega! Ne pljačkaj! Ne zadržavaj kod sebe nadnicu radnikovu do jutra!
003	LEV	019	014	Ne proklinji gluvoga, i ne postavljaj prepreke ispred slepog da se saplete, nego se boj Boga svoga! Ja sam Gospod!
003	LEV	019	015	Ne izvrćite pravdu: ne budi pristrasan prema siromahu, niti se stavljaj na stranu bogatoga. Sudi svome bližnjem po pravdi.
003	LEV	019	016	Ne idi okolo da širiš klevete među svojim narodom. Ne ugrožavaj život svoga bližnjega. Ja sam Gospod!
003	LEV	019	017	Ne mrzi svoga brata u svome srcu. Ukori svoga bližnjega, da ne podlegneš grehu zbog njega.
003	LEV	019	018	Ne osvećuj se, i ne gaji u sebi gnev protiv svojih sunarodnika, nego voli bližnjega svoga kao samoga sebe. Ja sam Gospod!
003	LEV	019	019	Drži moje propise: Ne daj da se tvoja stoka pari sa stokom druge vrste. Ne zasejavaj svoju njivu dvema vrstama semena. Ne odevaj se u odeću od dve različite tkanine.
003	LEV	019	020	Ako čovek legne sa robinjom koja je zaručena za drugog čoveka, ali nije otkupljena ili oslobođena, neka budu kažnjeni. Ipak, neće biti pogubljeni, jer ona nije slobodna.
003	LEV	019	021	On neka dovede ovna, žrtvu za prestup, na ulaz Šatora od sastanka, kao žrtvu za prestup Gospodu.
003	LEV	019	022	Neka sveštenik izvrši obred otkupljenja za njega ovnom, žrtvom za prestup, pred Gospodom za njegov greh, i biće mu oprošten greh koji je počinio.
003	LEV	019	023	Kad uđete u zemlju i zasadite bilo koju voćku, smatrajte njen plod zabranjenim. Tri godine će vam biti zabranjen; ne sme se jesti.
003	LEV	019	024	Četvrte godine neka sav njen rod bude posvećen za veselje u čast Gospodu.
003	LEV	019	025	Pete godine možete jesti njen plod. Tako će vam se urod uvećati. Ja sam Gospod, Bog vaš.
003	LEV	019	026	Ne jedite ništa s krvlju. Ne gatajte i ne vračajte.
003	LEV	019	027	Ne izbrijavajte svoje zulufe, i ne podrezujte krajeve svoje brade.
003	LEV	019	028	Ne režite se po telu radi pokojnika, i ne iscrtavajte po sebi znakove. Ja sam Gospod!
003	LEV	019	029	Ne obeščašćuj svoje ćerke dajući je za bludnicu, da se zemlja ne bi odala bludu i ispunila pokvarenošću.
003	LEV	019	030	Držite moje subote, i poštujte moje Svetilište. Ja sam Gospod!
003	LEV	019	031	Ne obraćajte se prizivačima duhova, niti tražite savet od vidovnjaka, da se ne onečistite o njih. Ja sam Gospod, Bog vaš!
003	LEV	019	032	Ustani pred sedom glavom, i ukazuj čast starcu; boj se svoga Boga! Ja sam Gospod!
003	LEV	019	033	Ako se stranac nastani s tobom u vašoj zemlji, nemojte ga zlostavljati.
003	LEV	019	034	Stranac koji se nastani s vama neka vam bude kao domaći. Voli ga kao samog sebe, jer ste i vi bili stranci u Egiptu. Ja sam Gospod, Bog vaš!
003	LEV	019	035	Ne budi nepošten kad meriš dužinu, težinu, ili količinu.
003	LEV	019	036	Koristi poštenu vagu, poštene tegove, poštenu efu i pošteni hin. Ja sam Gospod, Bog vaš, koji vas je izveo iz Egipta.
003	LEV	019	037	Držite sve moje propise, i sve moje odredbe, izvršavajući ih. Ja sam Gospod!’“
003	LEV	020	001	Gospod reče Mojsiju:
003	LEV	020	002	„Reci Izrailjcima:’Svaki Izrailjac i svaki stranac koji boravi u Izrailju, koji da svoje dete Molohu, neka se svakako pogubi; narod zemlje neka ga zaspe kamenjem.
003	LEV	020	003	Ja ću, lično, okrenuti svoje lice protiv tog čoveka i istrebiti ga iz njegovog naroda, jer je dao svoje dete Molohu i tako onečistio moje Svetilište i obeščastio moje sveto ime.
003	LEV	020	004	Ali ako narod zemlje zatvori oči kada taj čovek da svoje dete Molohu, i ne pogubi ga,
003	LEV	020	005	ja ću okrenuti svoje lice protiv tog čoveka i njegovog roda, pa ću istrebiti iz njihovog naroda i njega i sve koji se budu odali bludu sa Molohom.
003	LEV	020	006	Ako se neko obrati prizivačima duhova i vidovnjacima i krene za njima, te se tako oda bludu, ja ću okrenuti svoje lice protiv tog čoveka, pa ću ga istrebiti iz njegovog naroda.
003	LEV	020	007	Posvetite se i budite sveti, jer ja sam Gospod, Bog vaš.
003	LEV	020	008	Držite moje propise i vršite ih. Ja sam Gospod koji vas posvećuje.
003	LEV	020	009	Ako neko prokune svoga oca ili svoju majku, neka se svakako pogubi; pošto je prokleo oca, ili majku, krv njegova pada na njegovu [glavu].
003	LEV	020	010	Ako čovek učini preljubu sa ženom svoga bližnjega, neka se svakako pogubi i preljubnik i preljubnica.
003	LEV	020	011	Ako čovek legne sa ženom svoga oca, otkrio je golotinju svoga oca. Neka se svakako oboje pogube; krv njihova pada na njihovu glavu.
003	LEV	020	012	Ako čovek legne sa svojom snahom, neka se svakako oboje pogube. Učinili su izopačeno delo; krv njihova pada na njihovu glavu.
003	LEV	020	013	Ako čovek legne sa muškarcem kao što se leži sa ženom, počinili su odvratno delo. Neka se svakako oboje pogube; krv njihova pada na njihovu glavu.
003	LEV	020	014	Ako čovek oženi ženu i njenu majku, to je pokvarenost. Neka se i on i njih dve spale. Tako neće biti pokvarenosti među vama.
003	LEV	020	015	Ako čovek obleži životinju, neka se svakako pogubi. Životinja neka se ubije.
003	LEV	020	016	Ako žena priđe životinji da se pari s njom, ubij i ženu i životinju. Neka se svakako pogube; krv njihova pada na njihovu glavu.
003	LEV	020	017	Ako čovek uzme za ženu svoju sestru, ćerku svoga oca, ili ćerku svoje majke, i on vidi njenu golotinju, i ona vidi njegovu golotinju, to je sramota. Neka se istrebe pred očima svoga naroda. Otkrio je golotinju svoje sestre; neka odgovara za svoju krivicu.
003	LEV	020	018	Čovek koji legne sa ženom dok ima mesečni red i otkrije njenu golotinju, otkrio je tako izvor njenog izliva, a ona je otkrila izvor svoje krvi. Neka se oboje istrebe iz svoga naroda.
003	LEV	020	019	Ne otkrivaj golotinju sestre svoje majke ili sestre svoga oca, jer bi tako otkrio golotinju svoga roda. Neka odgovaraju za svoju krivicu.
003	LEV	020	020	Čovek koji legne sa svojom strinom, otkrio je golotinju svoga strica. Neka plate sa svoj greh: umreće bez poroda.
003	LEV	020	021	Ako čovek legne sa ženom svoga brata, to je nečisto. Otkrio je golotinju svoga brata; neka budu bez poroda.
003	LEV	020	022	Držite sve moje propise, sve moje uredbe, i vršite ih, da vas zemlja, u koju vas vodim da se naselite, ne bi izbljuvala.
003	LEV	020	023	Ne sledite običaje naroda koje ja teram pred vama, jer oni su činili sve to, pa su mi postali mrski.
003	LEV	020	024	A ja sam vam rekao: vi ćete primiti u posed zemlju; ja ću vam je dati u posed – zemlju kojom teku mleko i med. Ja sam Gospod, Bog vaš, koji vas je odvojio od drugih naroda.
003	LEV	020	025	Zato razlikujte čiste životinje od nečistih, i čiste ptice od nečistih. Ne opoganjujte se životinjom ni pticom, niti bilo čime što puzi po zemlji, što sam ja izdvojio za vas kao nečisto.
003	LEV	020	026	Budite mi sveti, jer sam svet ja, Gospod; ja sam vas odvojio od drugih naroda da budete moji.
003	LEV	020	027	Ako se među vama nađe čovek koji priziva duhove, ili je vidovnjak, neka se svakako pogubi kamenovanjem. Krv njihova pada na njih.’“
003	LEV	021	001	Gospod reče Mojsiju: „Govori sveštenicima, Aronovim sinovima. Reci im:’Neka se niko od vas ne oskrnavi dodirujući pokojnika u svome narodu,
003	LEV	021	002	izuzev onih koji su mu u krvnom srodstvu: svoje majke, oca, sina, ćerke, brata,
003	LEV	021	003	sestre device s kojom je blizak, jer nije bila udata. Radi nje se može oskrnaviti.
003	LEV	021	004	Ipak, neka se ne oskrnavi rodbinom sa ženine strane, i tako postane nečist.
003	LEV	021	005	Neka ne izbrijavaju nijedan deo svoje glave, i neka ne podrezuju krajeve svoje brade, niti se režu po telu.
003	LEV	021	006	Neka budu posvećeni svome Bogu; neka ne skrnave ime svoga Boga, jer oni prinose Gospodnje svespalnice. Zato neka budu sveti!
003	LEV	021	007	Neka se ne žene ženom okaljanom bludom, a ne smeju se ženiti ni ženom koja je razvedena od svoga muža, jer je [sveštenik] posvećen svome Bogu.
003	LEV	021	008	Smatraj ga svetim, jer on prinosi hleb tvoga Boga. Neka je i tebi svet, jer sam svet ja, Gospod, koji vas posvećujem.
003	LEV	021	009	Ako se sveštenikova ćerka oskrnavi postavši bludnica, ona skrnavi svoga oca; neka bude spaljena.
003	LEV	021	010	Prvosveštenik, koji je nad svojom braćom, na čiju glavu je izliveno ulje pomazanja, i koji je posvećen da nosi odoru, ne sme raščupavati svoju kosu i derati svoju odeću.
003	LEV	021	011	On ne sme prilaziti pokojniku, niti se sme skrnaviti svojim ocem i svojom majkom.
003	LEV	021	012	Neka ne izlazi iz Svetilišta, da ne bi oskrnavio Svetilište svoga Boga, jer je posvećen uljem posvećenja svoga Boga. Ja sam Gospod!
003	LEV	021	013	Neka uzme za ženu samo devicu.
003	LEV	021	014	On ne sme uzimati za ženu udovicu, razvedenu i okaljanu bludom; sme se oženiti samo devicom iz svoga naroda,
003	LEV	021	015	da ne bi oskrnavio svoje potomstvo među svojim narodom, jer ga ja, Gospod, posvećujem.’“
003	LEV	021	016	Gospod još reče Mojsiju:
003	LEV	021	017	„Govori Aronu i reci mu:’Neka niko od tvoga potomstva, uključujući i njihove buduće naraštaje, koji ima telesnu manu, ne pristupa da prinosi hleb svome Bogu.
003	LEV	021	018	Nijedan čovek sa telesnom manom ne sme pristupati: slepac, ili bogalj, ili ko ima oštećeno lice, ili neko izobličenje na telu;
003	LEV	021	019	onaj ko ima slomljenu nogu ili ruku;
003	LEV	021	020	grbavac, ili patuljastog rasta; onaj ko ima oštećeno oko, ili šugu, ili kakvo kožno oboljenje, ili ima zdrobljene mošnice.
003	LEV	021	021	Nijedan čovek iz Aronovog potomstva, koji ima telesnu manu, ne sme pristupati da prinosi paljenu žrtvu Gospodnju. Pošto ima telesnu manu, neka ne pristupa da prinosi hleb svoga Boga.
003	LEV	021	022	On sme jesti hleb svoga Boga; ono što je najsvetije i sveto.
003	LEV	021	023	Ipak, pošto ima telesnu manu, neka ne ulazi iza zavese, i neka ne pristupa žrtveniku, da ne bi oskrnavio moje Svetilište, jer ih ja, Gospod, posvećujem!’“
003	LEV	021	024	Tako je Mojsije govorio Aronu, njegovim sinovima, i svim Izrailjcima.
003	LEV	022	001	Gospod reče Mojsiju:
003	LEV	022	002	„Reci Aronu i njegovim sinovima da pažljivo postupaju sa posvećenim prilozima Izrailjaca, koje mi posvećuju, da ne bi oskrnavili moje sveto ime. Ja sam Gospod!
003	LEV	022	003	Reci im:’Ako bilo ko od vaših potomaka, u svim vašim naraštajima, priđe posvećenim prinosima, koje Izrailjci posvećuju Gospodu, dok je nečist, neka se takav čovek istrebi preda mnom. Ja sam Gospod!
003	LEV	022	004	Ako neko od Aronovih potomaka ima gubu ili izliv, neka ne jede od posvećenih prinosa dok se ne očisti. Ko god dotakne nešto što se onečistilo mrtvim telom, ili ima izliv semena,
003	LEV	022	005	ili dotakne kakvog gmizavca, pa postane nečist, ili dotakne čoveka i tako postane nečist – kakva god da je njegova nečistoća –
003	LEV	022	006	čovek koji dotakne tako nešto, biće nečist do večeri. On ne sme jesti od posvećenih prinosa, dok ne opere telo u vodi.
003	LEV	022	007	Kad sunce zađe, biće čist. Nakon toga može da jede od posvećenih prinosa, jer to mu je hrana.
003	LEV	022	008	Neka ne jede crkotinu ili što je razderala zver, da se ne bi oskrnavio o nju. Ja sam Gospod!
003	LEV	022	009	Stoga neka čuvaju moj nalog, da ne navuku na sebe greh i ne umru radi njega, ukoliko se oskrnave. Ja sam Gospod koji ih posvećujem!
003	LEV	022	010	Neposvećeni neka ne jede posvećeni prinos. Posvećeni prinos ne smeju jesti ni gost sveštenikov ni njegov nadničar.
003	LEV	022	011	Ali, ako sveštenik kupi nekoga novcem kao svojinu, taj može jesti prinos. Hleb smeju jesti i oni koji su rođeni u njegovom domu.
003	LEV	022	012	Ako se sveštenikova ćerka uda za čoveka iz drugog plemena, ona ne sme jesti od svetih prinosa.
003	LEV	022	013	Ako sveštenikova ćerka ostane udovica, ili je razvedena, a nema dece, pa se vrati u dom svoga oca, kao kad je bila mlada, ona sme da jede hleb svoga oca. Ipak, nijedan svetovnjak ne sme da jede.
003	LEV	022	014	Ako čovek nehotice pojede od svetog prinosa, neka da svešteniku nadoknadu za sveti prinos dodajući petinu njegove vrednosti.
003	LEV	022	015	Neka [sveštenici] ne skrnave posvećene prinose Izrailjaca, koje ih oni podižu Gospodu.
003	LEV	022	016	Dopuštajući narodu da jede od njihovih prinosa, narod bi teretio greh koji zahteva nadoknadu, jer sam ja, Gospod, koji ih posvećuje.’“
003	LEV	022	017	Gospod reče Mojsiju:
003	LEV	022	018	„Reci Aronu, njegovim sinovima, i svim Izrailjcima. Reci im:’Ako neki čovek iz doma Izrailjeva, ili stranac koji boravi u Izrailju, žrtvuje prinos da se izvrši bilo kakav zavet, ili daje dragovoljni prilog, koji se prinosi Gospodu kao žrtva svespalnica –
003	LEV	022	019	da bi bio primljen – mora prineti muško, bez mane, bilo to junac, ovca ili koza.
003	LEV	022	020	Ne prinosite ništa što na sebi ima manu, jer vam to neće biti primljeno.
003	LEV	022	021	Ako neko prinosi Gospodu žrtvu mira da izvrši zavet, ili daje dragovoljni prilog od krupne ili sitne stoke, neka bude bez mane da bi bilo primljeno; ne sme imati nikakav nedostatak.
003	LEV	022	022	Ne prinosite Gospodu što je slepo, ili povređeno, ili osakaćeno, ili sa čirom, ili sa svrabom, ili sa šugom. Takvo ne stavljajte na žrtvenik da se prinese Gospodu kao paljena žrtva.
003	LEV	022	023	Ipak, vola ili ovcu sa dužim ili kraćim udom možete prineti kao dobrovoljni prilog, ali to neće biti primljeno za zavet.
003	LEV	022	024	A što ima nagnječene, zdrobljene, otkinute, ili odsečene mošnice, to ne prinosite Gospodu. Tako nešto nemojte činiti u svojoj zemlji.
003	LEV	022	025	Nijednu od ovih životinja ne primajte od stranca, da biste je prineli kao hranu svome Bogu, jer su osakaćene; na njima je mana, te vam to neće biti primljeno.’“
003	LEV	022	026	Gospod reče Mojsiju:
003	LEV	022	027	„Kada se omlade muško tele, jagnje, ili koza, neka ostane sedam dana sa svojom majkom, a od osmoga dana pa naviše biće primljeno kao paljena žrtva Gospodu.
003	LEV	022	028	Ne koljite vola, ili ovcu, i njeno mlado u isti dan.
003	LEV	022	029	Kada prinosite Gospodu žrtvu zahvalnicu, prinesite je tako da vam bude primljena.
003	LEV	022	030	Neka se pojede istog dana; ništa ne ostavljajte do sledećeg jutra. Ja sam Gospod!
003	LEV	022	031	Čuvajte moje zapovedi i vršite ih. Ja sam Gospod!
003	LEV	022	032	Ne skrnavite moje sveto ime, da bi moja svetost bila držana među narodom izrailjskim. Ja sam Gospod, koji vas posvećujem.
003	LEV	022	033	Ja sam vas izveo iz egipatske zemlje, da bih vam bio Bog. Ja sam Gospod!“
003	LEV	023	001	Gospod reče Mojsiju:
003	LEV	023	002	„Govori narodu izrailjskom. Reci im:’Ovo su Gospodnji praznici, kada ćete sazivati svete sabore. Ovo su moji praznici:
003	LEV	023	003	Šest dana radi, a sedmoga dana je subota potpunog odmora, sveti sabor. Ne radite nikakvog posla; neka Gospodnja subota bude po svim vašim mestima.
003	LEV	023	004	Ovo su Gospodnji praznici, sveti sabori, koje ćeš proslavljati u određeno vreme:
003	LEV	023	005	Prvoga meseca, četrnaestog dana u mesecu, uveče, počinje Pasha Gospodnja.
003	LEV	023	006	A petnaestoga dana istog meseca je Gospodnji praznik Beskvasnih hlebova. Jedite beskvasne hlebove sedam dana.
003	LEV	023	007	Prvoga dana održavajte sveti sabor; ne radite nikakvog svakodnevnog posla.
003	LEV	023	008	Sedam dana prinosite Gospodu paljene žrtve. A sedmoga dana biće sveti sabor: ne radite nikakav posao.’“
003	LEV	023	009	Gospod reče Mojsiju:
003	LEV	023	010	„Govori Izrailjcima. Reci im:’Kad uđete u zemlju koju vam ja dajem, i počnete od nje žeti žetvu, prvi snop svoje žetve donesite svešteniku.
003	LEV	023	011	Tada neka on podigne snop pred Gospodom da budete primljeni. Sveštenik će ga podignuti narednog dana nakon subote.
003	LEV	023	012	Na dan kada podižete snop, prinesite jagnje od godinu dana, bez mane, kao žrtvu svespalnicu Gospodu,
003	LEV	023	013	a uz njega desetinu efe brašna zamešenog s uljem, kao žitnu žrtvu. To je paljena žrtva, ugodni miris Gospodu. Uz njega ide i žrtva izlivnica od četvrtine hina vina.
003	LEV	023	014	Do tog dana, dok ne prinesete prinos svoga Boga, ne smete jesti hleb, prženo žito, ili sveže klasje. To je večna uredba za vaše naraštaje po svim vašim mestima.
003	LEV	023	015	Narednog dana nakon subote, pošto prinesete klas za žrtvu dizanicu, nabrojte sedam punih nedelja.
003	LEV	023	016	Nabrojte pedeset dana do prvoga dana nakon sedme subote, pa prinesite Gospodu žrtvu od novog žita.
003	LEV	023	017	Donesite iz svojih mesta dva hleba za žrtvu dizanicu, svaki od po dve desetine mere brašna. Neka budu pečeni s kvascem, kao prvina za Gospoda.
003	LEV	023	018	Sa hlebom prinesite sedam jaganjaca bez mane, od godinu dana, jednog junca iz krda, i dva ovna, za žrtvu svespalnicu Gospodu, zajedno s njihovim žitnim žrtvama i žrtvama izlivnicama, kao paljenu žrtvu, ugodan miris Gospodu.
003	LEV	023	019	Prinesite i jednog jarca kao žrtvu za greh, i dva jagnjeta od godinu dana, kao žrtvu mira.
003	LEV	023	020	Neka ih sveštenik podigne pred Gospodom s hlebom od prvina, kao žrtvu dizanicu, i sa ona dva jagnjeta. To je sveti prinos za Gospoda, koji sleduje svešteniku.
003	LEV	023	021	Istog dana sazovite sabor. Neka vam to bude sveti sabor. Ne radite nikakav svakodnevni posao! Ovo je trajna uredba za sve vaše naraštaje po svim vašim mestima.
003	LEV	023	022	Kad počnete žeti žetvu sa svoje zemlje, nemojte žeti do samog kraja svoga polja, niti pabirčiti posle svoje žetve. To ostavite siromahu i strancu. Ja sam Gospod, Bog vaš.’“
003	LEV	023	023	Gospod reče Mojsiju:
003	LEV	023	024	„Govori Izrailjcima:’Sedmoga meseca, prvoga dana u mesecu, neka vam bude potpuni počinak, spomen-dan objavljen glasom trube, sveti sabor.
003	LEV	023	025	Ne radite nikakvog svakodnevnog posla. Prinesite Gospodu paljenu žrtvu.’“
003	LEV	023	026	Gospod reče Mojsiju:
003	LEV	023	027	„A desetog dana sedmoga meseca je dan otkupljenja. Neka vam to bude sveti sabor. Postite i prinesite paljenu žrtvu Gospodu.
003	LEV	023	028	Ne radite nikakvog posla na taj dan, jer je to dan otkupljenja, kada će se izvršiti vaše otkupljenje pred Gospodom, Bogom vašim.
003	LEV	023	029	Onaj ko ne bude postio na ovaj dan, neka se istrebi iz svog naroda.
003	LEV	023	030	Ko god se bude latio kakvog posla na ovaj dan, njega ću ja zatrti usred njegovog naroda.
003	LEV	023	031	Ne radite nikakvog posla! To je trajna uredba za vaše naraštaje, po svim vašim mestima.
003	LEV	023	032	Neka vam to bude subota potpunog odmora. Postite! Proslavljajte svoju subotu od večeri devetog dana u mesecu do sledeće večeri.“
003	LEV	023	033	Gospod reče Mojsiju:
003	LEV	023	034	„Govori Izrailjcima:’Petnaestog dana u sedmom mesecu je praznik Senica Gospodu, u trajanju od sedam dana.
003	LEV	023	035	Prvoga dana je sveti sabor: ne radite nikakvog svakodnevnog posla.
003	LEV	023	036	Sedam dana prinosite Gospodu paljene žrtve, a osmoga dana neka vam bude sveti sabor. Tada ćete prinositi Gospodu paljene žrtve. To je svečani sabor; ne radite nikakvog posla.
003	LEV	023	037	To su Gospodnji praznici, koje ćete slaviti kao svete sabore, prinoseći Gospodu paljene žrtve, žrtve svespalnice, žitne žrtve, prinose i žrtve izlivnice, svaku u određeni dan,
003	LEV	023	038	osim Gospodnjih subota i vaših darova, i osim svih zaveta i dobrovoljnih priloga koje prinosite Gospodu.
003	LEV	023	039	A petnaestog dana u sedmom mesecu, kad prikupite prvine zemlje, sedam dana slavite Gospodnji praznik. Prvi i osmi dan neka budu dani potpunog odmora.
003	LEV	023	040	Na prvi dan uzmite najbolje plodove, palmove grane, grane s lisnatog drveća, i vrbe s potoka, pa se sedam dana veselite pred Gospodom, Bogom svojim.
003	LEV	023	041	Proslavljajte Gospodnji praznik sedam dana u godini. Ovo je trajna uredba za vaše naraštaje: slavite taj praznik sedmog meseca.
003	LEV	023	042	Živite u senicama sedam dana; svi rođeni u Izrailju neka žive u senicama,
003	LEV	023	043	da bi vaši naraštaji znali da sam ja, Gospod, Bog vaš, učinio da narod izrailjski živi u senicama, kad sam ih izveo iz Egipta.’“
003	LEV	023	044	Tako je Mojsije saopštio Izrailjcima Gospodnje praznike.
003	LEV	024	001	Gospod reče Mojsiju:
003	LEV	024	002	„Zapovedi Izrailjcima da ti donesu čistog, sveže isceđenog, maslinovog ulja za svećnjak, da svetlo stalno gori.
003	LEV	024	003	Neka ga Aron postavi u Šatoru od sastanka, izvan zavese Svedočanstva, da neprestano gori pred Gospodom, od večeri do jutra. To je trajna uredba za [sve] vaše naraštaje.
003	LEV	024	004	Neka Aron neprestano održava žiške na svećnjaku od čistog zlata pred Gospodom.
003	LEV	024	005	Uzmi brašna i ispeci dvanaest pogača. Neka svaka pogača teži dve desetine efe.
003	LEV	024	006	Postavi ih u dva reda, po šest u svakom, na sto od čistog zlata pred Gospodom.
003	LEV	024	007	Na svaki red stavi čistog tamjana, da hleb bude za spomen, paljenu žrtvu Gospodu.
003	LEV	024	008	Neka ih [Aron] svake subote postavlja pred Gospodom, kao večni savez radi Izrailjaca.
003	LEV	024	009	Neka ih Aron i njegovi sinovi jedu na svetom mestu, jer je to najsvetiji deo od paljenih žrtava Gospodnjih. To je večna uredba.“
003	LEV	024	010	A sin jedne Izrailjke i Egipćanina, dođe među Izrailjce, i potuče se u taboru sa jednim Izrailjcem.
003	LEV	024	011	Međutim, sin te žene, Izrailjke, pogrdi ime [Gospodnje] proklinjući ga. Dovedu ga Mojsiju. Njegova majka se zvala Selomita, ćerka Davrijina, iz Danovog plemena.
003	LEV	024	012	Stavili su ga u pritvor, dok im se ne obznani Gospodnja odluka.
003	LEV	024	013	Gospod reče Mojsiju:
003	LEV	024	014	„Izvedi izvan tabora bogohulnika, a svi koji su ga čuli neka polože ruke na njegovu glavu. Zatim neka ga cela zajednica kamenuje.
003	LEV	024	015	A Izrailjcima reci:’Ako neki čovek prokune svoga Boga, odgovaraće za svoj greh.
003	LEV	024	016	Onaj koji pogrdi ime Gospodnje, neka se svakako pogubi; neka ga cela zajednica zaspe kamenjem. Bio on stranac ili domaći, ako pogrdi ime [Gospodnje], neka umre!
003	LEV	024	017	Ako neko oduzme život čoveku, neka se svakako pogubi.
003	LEV	024	018	Ako neko usmrti živinče, neka plati odštetu: život za život.
003	LEV	024	019	Ako neko nanese povredu svome bližnjemu, neka mu se uradi ono što je on uradio njemu.
003	LEV	024	020	Prelom za prelom, oko za oko, zub za zub. Kako je on drugome naneo povredu, tako neka se njemu nanese povreda.
003	LEV	024	021	Ako neko ubije živinče, neka plati odštetu, a ko ubije čoveka, neka se pogubi.
003	LEV	024	022	Isti zakon važi za vas, kako za stranca, tako za domaćeg. Ja sam Gospod, Bog vaš.’“
003	LEV	024	023	Pošto je Mojsije saopštio Izrailjcima ovo, oni izvedu bogohulnika izvan tabora i zaspu ga kamenjem. Tako su Izrailjci učinili kako je Gospod zapovedio Mojsiju.
003	LEV	025	001	Gospod reče Mojsiju na gori Sinaj:
003	LEV	025	002	„Govori Izrailjcima i reci im:’Kad uđete u zemlju koju vam dajem, neka zemlja drži Gospodnju subotu.
003	LEV	025	003	Šest godina zasejavaj svoju njivu, i šest godina obrezuj svoj vinograd i sabiraj rod,
003	LEV	025	004	a sedme godine neka bude subota potpunog odmora za zemlju, Gospodnja subota. Tada nemoj sejati svoju njivu i obrezivati svoj vinograd.
003	LEV	025	005	Nemoj žeti što sâmo rodi nakon tvoje žetve, niti brati grožđe od svoje neobrezane loze. To će biti godina subotnjeg odmora za zemlju.
003	LEV	025	006	Što zemlja rodi tokom svoje subote, to će vam biti za jelo. Sav njen urod neka bude za jelo tebi, tvome sluzi i tvojoj sluškinji; tvome najamniku, i došljaku koji boravi kod tebe;
003	LEV	025	007	tvojoj stoci i zverima što žive na tvojoj zemlji. Sve što zemlja rodi, to se može jesti.
003	LEV	025	008	Nabroj sedam subotnjih godina, sedam puta po sedam godina, tako da ovih sedam subotnjih godina daju zbir od četrdeset devet godina.
003	LEV	025	009	Sedmoga meseca, desetoga dana, zapovedi da zatrubi truba; na dan otkupljenja, zatrubite u trube po svoj zemlji.
003	LEV	025	010	Posvetite pedesetu godinu, i proglasite slobodu u zemlji za sve njene stanovnike. To će vam biti oprosna godina. Tada neka se svaki od vas vrati na svoj posed, i svaki čovek neka se vrati u svoj rod.
003	LEV	025	011	Pedeseta godina neka vam bude oprosna. Ne sejte i ne žanjite što rodi nakon žetve, i ne obrezujte lozu,
003	LEV	025	012	jer to je oprosna godina. Neka vam bude sveta: hranite se samo onim što rodi na njivi.
003	LEV	025	013	Te oprosne godine, neka se svaki čovek vrati na svoj posed.
003	LEV	025	014	Stoga, kada prodajete zemlju svome bližnjemu, ili je kupujete od njega, ne varajte svoga brata.
003	LEV	025	015	Kad kupuješ od svoga bližnjega, platićeš samo za broj godina od oprosne godine; onaj ko prodaje naplatiće ti samo za ostatak žetvenih godina.
003	LEV	025	016	Što je više godina, to je veća cena; što je manje godina, to je manja cena, jer on ti prodaje broj žetvi.
003	LEV	025	017	Ne varajte svog bližnjeg, nego se boj svoga Boga, jer ja sam Gospod, Bog vaš.
003	LEV	025	018	Vršite moje uredbe, i držite moje zakone. Vršite ih i živećete spokojno na zemlji.
003	LEV	025	019	Zemlja će davati svoj rod, pa ćete jesti do mile volje, i spokojno živeti u njoj.
003	LEV	025	020	Ako se pitate: šta ćemo jesti sedme godine, kad ne budemo ni sejali, ni skupljali svoj urod?
003	LEV	025	021	Evo, ja ću vam poslati svoj blagoslov: šeste godine će zemlja roditi rod za tri godine.
003	LEV	025	022	A kad budete sejali osme godine, hranićete se od starog uroda sve do devete godine, dok ne prispe njen urod.
003	LEV	025	023	Zemlja ne sme da se proda zauvek, jer zemlja pripada meni, a vi ste kod mene stranci i došljaci.
003	LEV	025	024	Gde god imate zemlju u posedu, morate dozvoliti da se zemlja otkupi.
003	LEV	025	025	Ako tvoj brat osiromaši i proda svoj posed, neka dođe njegov najbliži rođak-staratelj i otkupi što je njegov brat prodao.
003	LEV	025	026	Ko nema rođaka-staratelja, ali dođe do dovoljno sredstava da otkupi posed,
003	LEV	025	027	neka izbroji godine od otkupa i isplati razliku čoveku kome ga je prodao. Onda neka se vrati na svoj posed.
003	LEV	025	028	A ako nema dovoljno sredstava, posed će ostati u vlasništvu onoga koji ga je kupio do oprosne godine. U oprosnoj godini zemlja će biti vraćena, pa će se on vratiti na svoj posed.
003	LEV	025	029	Ako neko proda stambenu kuću u gradu opasanom zidinama, on može da je otkupi pre nego što istekne godina od njene prodaje. Rok za otkup biće jedna godina.
003	LEV	025	030	Ako se kuća ne otkupi pre isteka pune godine, kuća u gradu opasanom zidinama preći će u trajno vlasništvo kupca i njegovih potomaka, te neće biti vraćena u oprosnoj godini.
003	LEV	025	031	Kuće po selima koje nisu ograđene zidinama, neka se vode kao njive; one se mogu otkupiti, ali se u oprosnoj godini moraju vratiti.
003	LEV	025	032	Međutim, Leviti će zauvek držati pravo otkupa kuća koje poseduju u levitskim gradovima.
003	LEV	025	033	Ako jedan od Levita otkupi kuću, koja je prodana u jednom od gradova u njihovom posedu, ona mora da se vrati u oprosnoj godini, jer su kuće po levitskim gradovima njihovo vlasništvo među Izrailjcima.
003	LEV	025	034	Pašnjaci oko ovih gradova ne smeju se prodavati, jer to je njihovo vlasništvo za sva vremena.
003	LEV	025	035	Ako tvoj brat, koji živi uz tebe, osiromaši, te ne može da se izdržava, pomozi mu; neka živi uz tebe kao stranac ili došljak.
003	LEV	025	036	Ne uzimaj kamatu od njega, i ne naplaćuj mu više, nego se boj svoga Boga. Neka tvoj brat živi uz tebe.
003	LEV	025	037	Ne pozajmljuj mu novac s kamatom, i ne naplaćuj mu više za hranu.
003	LEV	025	038	Ja sam Gospod, Bog vaš, koji sam vas izveo iz Egipta, da vam dam hanansku zemlju, i da vam budem Bog.
003	LEV	025	039	Ako osiromaši tvoj brat koji je uz tebe, i proda se tebi, ne teraj ga da radi kao rob.
003	LEV	025	040	Neka bude kod tebe kao najamnik i kao došljak, pa neka služi kod tebe do oprosne godine.
003	LEV	025	041	Tada može da ode od tebe sa svojom decom, i da se vrati u svoj rod i na posed svojih predaka.
003	LEV	025	042	Zato što su moje sluge koje sam izveo iz Egipta, ne smeju se prodavati kao što se prodaju robovi.
003	LEV	025	043	Nemoj gospodariti nemilosrdno nad njim, nego se boj svoga Boga.
003	LEV	025	044	Robove i robinje možete imati, ali od naroda koji žive oko vas. Njih možete kupovati kao robove i robinje.
003	LEV	025	045	Možete kupovati i decu došljaka i stranaca, koji žive među vama, ili one koji su rođeni u vašoj zemlji, i čije porodice žive među vama. Oni mogu da budu vaše vlasništvo.
003	LEV	025	046	Možete ih zadržati u vlasništvu za vašu decu posle vas, da ih naslede kao trajno vlasništvo. Oni neka vam služe kao robovi, ali nad vašom braćom Izrailjcima, niko da ne gospodari nemilosrdno.
003	LEV	025	047	Ako se stranac ili došljak obogati, a tvoj brat osiromaši, pa se proda strancu ili došljaku među vama, ili potomku iz strančevog roda,
003	LEV	025	048	on ima pravo da bude otkupljen i nakon što se prodao. Neka ga otkupi neko od njegove braće,
003	LEV	025	049	ili neka ga otkupi stric, ili stričev sin, ili neko od najbliže porodice. Ukoliko se obogati, on može da otkupi samog sebe.
003	LEV	025	050	Neka s kupcem izračuna vreme od godine kada se prodao, pa do oprosne godine; cena za koju se prodao određivaće se prema broju godina. Vreme koje je proveo s vlasnikom neka mu se računa kao najamniku.
003	LEV	025	051	Ako ostane još mnogo godina, on će, prema njihovom broju, platiti cenu za svoj otkup.
003	LEV	025	052	Ako ostane malo godina do oprosne godine, on će platiti za svoj otkup prema njihovom broju.
003	LEV	025	053	Vreme koje je proveo s vlasnikom, neka mu se računa kao najamniku. Neka se ne gospodari nemilosrdno nad njim na tvoje oči.
003	LEV	025	054	Ukoliko ne bude otkupljen ovako, on i njegova deca biće oslobođeni u oprosnoj godini.
003	LEV	025	055	Jer Izrailjci su moje sluge, koje sam izveo iz Egipta. Ja sam Gospod, Bog vaš!
003	LEV	026	001	Ne pravite sebi ništavne idole, i ne podižite stubove, i ne postavljajte likove od kamena po svojoj zemlji da im se klanjate, jer ja sam Gospod, Bog vaš!
003	LEV	026	002	Držite moje subote i poštujte moje Svetilište. Ja sam Gospod!
003	LEV	026	003	Ako budete sledili moje propise i verno držali i vršili moje zapovesti,
003	LEV	026	004	ja ću vam davati kišu u pravo vreme, pa će vam zemlja davati svoj rod, i stabla na polju rađati svoje plodove.
003	LEV	026	005	Vršidba će vam stizati berbu grožđa, a berba grožđa stizati setvu, pa ćete jesti svoj hleb i biti siti, i živeti spokojno u svojoj zemlji.
003	LEV	026	006	I daću mir u zemlji, pa ćete odlaziti na počinak, i niko vas neće plašiti. Ja ću dati odmor zemlji od krvoločnih zveri, a mač neće prelaziti preko vaše zemlje.
003	LEV	026	007	Progonićete svoje neprijatelje, a oni će padati pred vama od mača.
003	LEV	026	008	Vaša će petorica terati stotinu, a vaših stotinu teraće deset hiljada. Neprijatelji vaši padaće pred vama od mača.
003	LEV	026	009	Okrenuću se k vama i učiniti vas rodnim i brojnim, te učvrstiti svoj savez s vama.
003	LEV	026	010	Hranićete se žitom iz starih zaliha, ali ćete izbacivati staro žito da napravite mesto za novo.
003	LEV	026	011	Ja ću postaviti svoje Prebivalište među vama, i nećete mi biti mrski.
003	LEV	026	012	Hodiću među vama i biću vam Bog, a vi ćete biti moj narod.
003	LEV	026	013	Ja sam Gospod, Bog vaš, koji vas je izveo iz Egipta, da im više ne budete robovi. Slomio sam prečage vašeg jarma, i učinio da uspravno hodate.
003	LEV	026	014	Ali ako me ne poslušate, i ne budete vršili sve ove zapovesti,
003	LEV	026	015	nego prezrete moje uredbe, i odbacite moje zakone; ako, dakle, ne budete izvršavali sve moje zapovesti, nego raskinete moj savez,
003	LEV	026	016	ovo ću učiniti s vama: dovešću na vas užas, bolest i groznicu, od koje se gubi vid, i gasi život. Sejaćete uzalud, jer će vam setvu pojesti vaši neprijatelji.
003	LEV	026	017	Ja ću se okrenuti protiv vas, i vaši će vas neprijatelji tući, te će vaši dušmani zavladati nad vama. Bežaćete i kad vas niko ne bude gonio.
003	LEV	026	018	Ako me ni tada ne poslušate, kazniću vas sedam puta više za vaše grehe.
003	LEV	026	019	Skršiću snagu kojom se ponosite, i učiniću da nebo nad vama bude kao gvožđe, a zemlja pod vama kao bronza.
003	LEV	026	020	Uzalud ćete trošiti snagu, jer vam zemlja neće davati uroda, a drveće u zemlji neće rađati svoje plodove.
003	LEV	026	021	Ako mi se dalje budete protivili, i ne budete hteli da me slušate, umnožiću vaše rane sedam puta više za vaše grehe.
003	LEV	026	022	Poslaću i divlje zveri, koje će vas ostaviti bez dece, i istrebiti vašu stoku. One će vas desetkovati, tako da će opusteti vaši putevi.
003	LEV	026	023	Ako uprkos ovome odbijete moju stegu, i nastavite da mi se protivite,
003	LEV	026	024	ustaću protiv vas i udariti vas sedam puta gore za vaše grehe.
003	LEV	026	025	Dovešću na vas mač da izvrši osvetu za savez. Ako se povučete u svoje gradove, poslaću zarazu među vas, pa ćete biti izručeni u ruke neprijatelja.
003	LEV	026	026	Kad vam prekinem snabdevanje hlebom, deset će žena peći hleb u jednoj peći. Deliće vam hleb na meru; ješćete, ali se nećete nasititi.
003	LEV	026	027	Ako me ni tada ne poslušate, nego nastavite da mi se protivite,
003	LEV	026	028	u svom ću se gnevu okrenuti protiv vas, i sedmostruko vas kazniti za vaše grehe.
003	LEV	026	029	Ješćete meso svojih sinova i meso svojih ćerki.
003	LEV	026	030	A ja ću uništiti vaše žrtvene bregove i poseći vaše stubove u čast sunca. Vaše ću leševe naslagati na vaše beživotne idole, i gadićete se mojoj duši.
003	LEV	026	031	Pretvoriću vaše gradove u ruševine, i opustošiću vaša svetilišta. Vaš kad mirisni više neću mirisati.
003	LEV	026	032	Ja ću opustošiti zemlju, da će se nad njom zaprepastiti i vaši neprijatelji, koji će živeti u njoj.
003	LEV	026	033	A vas ću rasejati po narodima; isukaću mač protiv vas, pa će vam zemlja opusteti, a vaši gradovi ležati u ruševinama.
003	LEV	026	034	U to vreme, kad budete u zemlji svojih neprijatelja, zemlja će uživati u svojim subotama za sve vreme dok je pusta. Tada će zemlja počivati i uživati u svojim subotama.
003	LEV	026	035	Dokle god je pusta, ona će počivati, jer nije počivala tokom vaših subota, dok ste vi živeli u njoj.
003	LEV	026	036	A preživelima od vas uteraću strah u kosti u zemlji njihovih neprijatelja; nagnaće ih u beg i šušanj lista kada se zaljulja. Bežaće kao gonjeni mačem; padaće iako ih niko neće progoniti.
003	LEV	026	037	I saplitaće se jedan o drugoga, kao gonjeni mačem, iako ih niko neće progoniti. Tako se nećete moći održati pred svojim neprijateljima.
003	LEV	026	038	Propašćete među narodima; progutaće vas zemlja vaših neprijatelja.
003	LEV	026	039	A preživeli među vama usahnuće u zemlji svojih neprijatelja zbog svojih krivica, i zbog krivica svojih predaka.
003	LEV	026	040	Ali ako priznaju svoje krivice, i krivice svojih predaka – njihovog neverstva kojim su zgrešili protiv mene,
003	LEV	026	041	zbog čega sam im se suprotstavio i odveo ih u zemlju njihovih neprijatelja; ako se tada ponizi njihovo neobrezano srce i plate za svoje krivice,
003	LEV	026	042	setiću se svog saveza sa Jakovom, i svog saveza sa Isakom, i svog saveza sa Avrahamom, i setiću se zemlje.
003	LEV	026	043	Jer zemlja će im biti napuštena, pa će uživati svoje subote kad opusti bez njih. A oni će platiti za svoje krivice, zato što su prezreli moje zakone, i odbacili moje uredbe.
003	LEV	026	044	Pa i kad ih ovo snađe u zemlji njihovih neprijatelja, ja ih neću prezreti, niti će mi postati toliko mrski, da bih ih dokrajčio, i raskinuo svoj savez sa njima, jer ja sam Gospod, Bog njihov.
003	LEV	026	045	Radi njih ću se setiti saveza sa njihovim ocima koje sam izveo iz Egipta na oči naroda, da im budem Bog. Ja sam Gospod!’“
003	LEV	026	046	Ovo su uredbe, propisi i zakoni, koje je Gospod ustanovio između sebe i Izrailjaca na gori Sinaj preko Mojsija.
003	LEV	027	001	Gospod reče Mojsiju:
003	LEV	027	002	„Govori Izrailjcima i reci im:’Ako neko zavetuje Gospodu osobu, ali hoće da se otkupi, ovako ćeš vršiti procenu:
003	LEV	027	003	muškarca između dvadeset i šezdeset godina starosti proceni na pedeset srebrnih šekela prema hramskom šekelu.
003	LEV	027	004	Ako se radi o ženi proceni je na trideset šekela.
003	LEV	027	005	Muško između pet i dvadeset godina starosti proceni na dvadeset srebrnih šekela, a žensko na deset šekela.
003	LEV	027	006	Muško između mesec dana i pet godina starosti proceni na pet srebrnih šekela, a žensko na tri srebrna šekela.
003	LEV	027	007	Muško od šezdeset godina i starije proceni na petnaest šekela, a žensko na deset šekela.
003	LEV	027	008	Ukoliko osoba ne može da plati procenjenu vrednost, neka dođe k svešteniku, koji će ga proceniti; sveštenik će proceniti onoga koji čini zavet prema njegovim mogućnostima.
003	LEV	027	009	Ako neko donosi živinče kao prinos Gospodu, što god se daje Gospodu, sveto je.
003	LEV	027	010	Dobro živinče se ne sme nadomestiti, niti zameniti za loše, ili loše živinče za dobro. Ako se jedno živinče zameni drugim, tada će i zavetovano i zamenjeno biti sveto.
003	LEV	027	011	Ako je živinče nečisto, te nije od onih koje se mogu prineti Gospodu, neka ga donese pred sveštenika.
003	LEV	027	012	Neka ga sveštenik proceni prema tome da li je dobro ili loše. Kakvu mu vrednost sveštenik odredi, tako će biti.
003	LEV	027	013	Ako vlasnik hoće da ga otkupi, neka doda jednu petinu na procenjenu vrednost.
003	LEV	027	014	Ako neko zavetuje svoju kuću Gospodu, neka sveštenik proceni kuću prema tome da li je dobra ili loša. Kakvu mu vrednost sveštenik odredi, tako će biti.
003	LEV	027	015	Ukoliko onaj koji zavetuje svoju kuću hoće da je otkupi, neka doda jednu petinu na procenjeni iznos, i biće njegova.
003	LEV	027	016	Ako neko zavetuje Gospodu jednu njivu od svog porodičnog imanja, proceni je prema količini semena koje ide u setvu: za jedan homer ječmenog semena pedeset srebrnih šekela.
003	LEV	027	017	Ako zavetuje svoju njivu u oprosnoj godini, procenjena vrednost ostaje ista.
003	LEV	027	018	Ako svoju njivu zavetuje nakon oprosne godine, sveštenik će proračunati cenu prema broju godina koje preostaju do naredne oprosne godine, pa će se njena procenjena vrednost srazmerno umanjiti.
003	LEV	027	019	Ako onaj koji zavetuje njivu poželi da je otkupi, neka doda jednu petinu na procenjenu vrednost, i biće njegova.
003	LEV	027	020	U slučaju da ne otkupi njivu, nego je proda drugome, više je ne može otkupiti.
003	LEV	027	021	Kad njiva bude oslobođena u oprosnoj godini, neka bude posvećena kao njiva zavetovana Gospodu i postane sveštenikova imovina.
003	LEV	027	022	Ako neko zavetuje Gospodu njivu koju je kupio, ali nije deo njegovog porodičnog imanja,
003	LEV	027	023	neka sveštenik proračuna njenu vrednost prema proceni do oprosne godine, i neka istoga dana isplati procenjeni iznos kao stvar posvećenu Gospodu.
003	LEV	027	024	U oprosnoj godini njiva će se vratiti onome od koga ju je kupio; onome koji drži njivu u posedu.
003	LEV	027	025	Svaka procena će se vršiti prema hramskom šekelu: u jednom šekelu ima dvadeset gera.
003	LEV	027	026	Prvina stoke, pošto je prvina, pripada Gospodu, i zato se ne može zavetovati. Bilo vo ili ovca, ono pripada Gospodu.
003	LEV	027	027	Ako je to jedna od nečistih životinja, ona se može otkupiti po procenjenoj vrednosti dodavši petinu cene. Ako se ne otkupi, neka se proda po procenjenoj vrednosti.
003	LEV	027	028	Šta god neko ima, pa zavetom posveti Gospodu, bilo to osoba, živinče, ili njiva na porodičnom imanju, ne sme se prodati, niti otkupiti. Sve što je zavetom posvećeno, najsvetije je Gospodu.
003	LEV	027	029	Nijedna osoba, koja je određena za kleto uništenje, ne sme se otkupiti: mora svakako da se pogubi.
003	LEV	027	030	Desetak od svakog zemaljskog semena i od plodova sa stabala pripada Gospodu: to je sveto Gospodu.
003	LEV	027	031	Ako neko hoće da otkupi deo svog desetka, neka doda na to petinu cene.
003	LEV	027	032	Desetak od sve krupne i sitne stoke, svako deseto od onog što prolazi ispod pastirskog štapa, neka bude sveto Gospodu.
003	LEV	027	033	Neka niko ne ispituje je li dobro ili loše, i neka se ne zamenjuje. A ako se zameni, tada će i prvo i zamenjeno biti sveto; ne sme se otkupiti.’“
003	LEV	027	034	Ovo su zapovesti koje je Gospod dao Mojsiju za Izrailjce na Sinajskoj gori.
#
# BOOK	004	NUM	Numbers	4 Mojsijeva
004	NUM	001	001	Prvoga dana drugoga meseca, druge godine nakon što su izašli iz Egipta, Gospod reče Mojsiju u Sinajskoj pustinji, u Šatoru od sastanka:
004	NUM	001	002	„Izvršite popis sve zajednice sinova Izrailjevih po njihovim porodicama i njihovim otačkim domovima, prema broju imena svih muškaraca, jednog po jednog.
004	NUM	001	003	Ti i Aron zabeležite sve u Izrailju po njihovim jedinicama, od dvadeset godina pa naviše, koji su sposobni za vojsku.
004	NUM	001	004	S vama će biti po jedan čovek iz svakog plemena, koji je glavar svog otačkog doma.
004	NUM	001	005	Ovo su imena ljudi koji će vam pomagati: za Ruvimovo pleme, Elisur, Sedijurov sin;
004	NUM	001	006	za Simeunovo pleme, Surisadajev sin Salamilo;
004	NUM	001	007	za Judino pleme, Aminadavov sin Nason;
004	NUM	001	008	za Isaharovo pleme, Sogarov sin Natanailo,
004	NUM	001	009	Za Zavulonovo pleme, Helonov sin Elijav.
004	NUM	001	010	Za Josifove sinove: Amijudov sin Elisama, za Jefremovo pleme, i Fadasurov sin Gamalilo, za Manasijino pleme.
004	NUM	001	011	Za Venijaminovo pleme, Gadeonijev sin Avidan;
004	NUM	001	012	za Danovo pleme, Amisadajev sin Ahijezer;
004	NUM	001	013	za Asirovo pleme, Ehranov sin Fagailo;
004	NUM	001	014	za Gadovo pleme, Deuelov sin Elisaf;
004	NUM	001	015	za Neftalimovo pleme, Enanov sin Ahirej.“
004	NUM	001	016	Ovi su bili izabrani od zajednice, knezovi svojih otačkih plemena, glavari Izrailjevih hiljada.
004	NUM	001	017	Mojsije i Aron su uzeli ove ljude koji su bili određeni po imenu,
004	NUM	001	018	pa su sabrali svu zajednicu prvoga dana drugog meseca. Oni su se, jedan po jedan, upisali u svoja rodoslovlja, po svojim porodicama, po svojim otačkim domovima, i po svojim imenima, od dvadeset godina pa naviše,
004	NUM	001	019	kao što je Gospod zapovedio Mojsiju. Tako ih je popisao u Sinajskoj pustinji.
004	NUM	001	020	Od potomaka Ruvima, Izrailjevog prvenca, pojedinačno su bili popisani svi muškarci od dvadeset godina pa naviše, sposobni za vojsku, po svojim rodoslovima, po svojim porodicama i svojim otačkim domovima.
004	NUM	001	021	Iz Ruvimovog plemena bilo je popisano četrdeset šest hiljada pet stotina.
004	NUM	001	022	Od Simeunovih potomaka, pojedinačno su bili popisani svi muškarci sposobni za vojsku od dvadeset godina pa naviše, po svojim rodoslovima, po svojim porodicama i svojim otačkim domovima.
004	NUM	001	023	Iz Simeunovog plemena bilo je popisano pedeset devet hiljada tri stotine.
004	NUM	001	024	Od Gadovih potomaka, pojedinačno su bili popisani svi muškarci sposobni za vojsku od dvadeset godina pa naviše, po svojim rodoslovima, po svojim porodicama i svojim otačkim domovima.
004	NUM	001	025	Iz Gadovog plemena bilo je popisano četrdeset pet hiljada šest stotina pedeset.
004	NUM	001	026	Od Judinih potomaka, pojedinačno su bili popisani svi muškarci sposobni za vojsku od dvadeset godina pa naviše, po svojim rodoslovima, po svojim porodicama i svojim otačkim domovima.
004	NUM	001	027	Iz Judinog plemena bilo je popisano sedamdeset četiri hiljade šest stotina.
004	NUM	001	028	Od Isaharovih potomaka, pojedinačno su bili popisani svi muškarci od dvadeset godina pa naviše, sposobni za vojsku, po svojim rodoslovima, po svojim porodicama i svojim otačkim domovima.
004	NUM	001	029	Iz Isaharovog plemena bilo je popisano pedeset četiri hiljade četiri stotine.
004	NUM	001	030	Od Zavulonovih potomaka, pojedinačno su bili popisani svi muškarci od dvadeset godina pa naviše, sposobni za vojsku, po svojim rodoslovima, po svojim porodicama i svojim otačkim domovima.
004	NUM	001	031	Iz Zavulonovog plemena bilo je popisano pedeset sedam hiljada četiri stotine.
004	NUM	001	032	Od Josifovih potomaka: od Jefremovih potomaka, pojedinačno su bili popisani svi muškarci od dvadeset godina pa naviše, sposobni za vojsku, po svojim rodoslovima, po svojim porodicama i svojim otačkim domovima.
004	NUM	001	033	Iz Jefremovog plemena bilo je popisano četrdeset hiljada pet stotina.
004	NUM	001	034	Od Manasijinih potomaka, pojedinačno su bili popisani svi muškarci od dvadeset godina pa naviše sposobni za vojsku, po svojim rodoslovima, po svojim porodicama i svojim otačkim domovima.
004	NUM	001	035	Iz Manasijinog plemena bilo je popisano trideset dve hiljade dve stotine.
004	NUM	001	036	Od Venijaminovih potomaka, pojedinačno su bili popisani svi muškarci od dvadeset godina pa naviše, sposobni za vojsku, po svojim rodoslovima, po svojim porodicama i svojim otačkim domovima.
004	NUM	001	037	Iz Venijaminovog plemena bilo je popisano trideset pet hiljada četiri stotine.
004	NUM	001	038	Od Danovih potomaka, pojedinačno su bili popisani svi muškarci od dvadeset godina pa naviše, sposobni za vojsku, po svojim rodoslovima, po svojim porodicama i svojim otačkim domovima.
004	NUM	001	039	Iz Danovog plemena bilo je popisano šezdeset dve hiljade sedam stotina.
004	NUM	001	040	Od Asirovih potomaka, pojedinačno su bili popisani svi muškarci od dvadeset godina pa naviše, sposobni za vojsku, po svojim rodoslovima, po svojim porodicama i svojim otačkim domovima.
004	NUM	001	041	Iz Asirovog plemena bilo je popisano četrdeset jedna hiljada pet stotina.
004	NUM	001	042	Od Neftalimovih potomaka, pojedinačno su bili popisani svi muškarci od dvadeset godina pa naviše, sposobni za vojsku, po svojim rodoslovima, po svojim porodicama i svojim otačkim domovima.
004	NUM	001	043	Iz Neftalimovog plemena bilo je popisano pedeset tri hiljade četiri stotine.
004	NUM	001	044	Ovi popisani su bili oni koje je popisao Mojsije sa Aronom, uz pomoć dvanaest knezova, po jedan čovek na svaki otački dom.
004	NUM	001	045	Svi Izrailjci, koji su bili upisani u svoje otačke domove, od dvadeset godina pa naviše, bili su sposobni za vojsku u Izrailju.
004	NUM	001	046	Svih popisanih bilo je šest stotina tri hiljade pet stotina pedeset.
004	NUM	001	047	Ipak, među njih se nisu vodili Leviti prema svom predačkom plemenu.
004	NUM	001	048	Naime, Gospod je rekao Mojsiju:
004	NUM	001	049	„Neka se Levijevo pleme ne popisuje, i neka se ne popisuju sa ostalim Izrailjcima.
004	NUM	001	050	Nego, postavi Levite nad Prebivalištem svedočanstva, i nad svom opremom i svim što mu pripada. Oni će nositi Prebivalište sa svom opremom, služiti u njemu, i logorovati oko Prebivališta.
004	NUM	001	051	Kad Prebivalište krene, neka ga Leviti rastave, a kad se Prebivalište zaustavi, neka ga Leviti podignu. Ako mu se približi tuđinac, neka se pogubi.
004	NUM	001	052	Ostali Izrailjci neka logoruju svaki u svome taboru, kod svoje zastave, i po svojim četama.
004	NUM	001	053	Leviti neka logoruju oko Prebivališta svedočanstva, da ne bi planuo gnev na izrailjsku zajednicu. Zato neka čuvaju stražu kod Prebivališta svedočanstva.“
004	NUM	001	054	Izrailjci učine sve onako kako je Gospod zapovedio Mojsiju. Baš tako su učinili.
004	NUM	002	001	Gospod reče Mojsiju i Aronu:
004	NUM	002	002	„Neka Izrailjci logoruju svaki kod svoje zastave, pod grbom svoga očinskog doma. Neka se utabore oko Šatora od sastanka, ali podalje.“
004	NUM	002	003	S prednje strane, prema istoku, biće Judin tabor po svojim četama i pod svojom zastavom. Knez Judejaca je Nason, sin Aminadavov.
004	NUM	002	004	Njegova vojska broji sedamdeset četiri hiljade šest stotina.
004	NUM	002	005	Do njega će logorovati Isaharovo pleme. Knez Isaharovih potomaka je Natanailo, sin Sogarov.
004	NUM	002	006	Njegova vojska broji pedeset četiri hiljade četiri stotine.
004	NUM	002	007	Zatim Zavulonovo pleme s knezom Zavulonovih potomaka Elijavom, sinom Helonovim.
004	NUM	002	008	Njegova vojska broji pedeset sedam hiljada četiri stotine.
004	NUM	002	009	Ukupan broj popisanih u Judinom taboru, po njihovim četama, bio je stotinu osamdeset šest hiljada četiri stotine. Neka oni prvi polaze.
004	NUM	002	010	Na jugu će biti zastava Ruvimovog tabora po svojim četama. Knez Ruvimovih potomaka je Elisur, sin Sedijurov.
004	NUM	002	011	Njegova vojska broji četrdeset šest hiljada pet stotina.
004	NUM	002	012	Do njega neka logoruje Simeunovo pleme. Knez Simeunovih potomaka je Salamilo, sin Surisadajev.
004	NUM	002	013	Njegova vojska broji pedeset devet hiljada tri stotine.
004	NUM	002	014	Onda Gadovo pleme. Knez Gadovih potomaka je Elisaf, sin Raguilov.
004	NUM	002	015	Njegova vojska broji četrdeset pet hiljada šest stotina pedeset.
004	NUM	002	016	Ukupan broj popisanih po njihovim četama u Gadovom taboru bio je stotinu pedeset jedna hiljada četiri stotine pedeset. Oni neka polaze drugi.
004	NUM	002	017	Zatim neka krene Šator od sastanka, pošto se Levijev tabor nalazi usred drugih tabora. Svaki će poći prema mestu taborovanja, i pod svojom zastavom.
004	NUM	002	018	Na zapadu će biti zastava Jefremovog tabora po svojim četama. Knez Jefremovih potomaka je Elisama, sin Amijudov.
004	NUM	002	019	Njegova vojska je brojila četrdeset hiljada pet stotina popisanih.
004	NUM	002	020	Do njega će biti Manasijino pleme. Knez Manasijinih potomaka je Gamalilo, sin Fadasurov.
004	NUM	002	021	Njegova vojska broji trideset dve hiljade dve stotine.
004	NUM	002	022	Potom sledi Venijaminovo pleme. Knez Venijaminovih potomaka je Avidan, sin Gadeonijev.
004	NUM	002	023	Njegova vojska broji trideset pet hiljada četiri stotine popisanih.
004	NUM	002	024	Ukupan broj popisanih u Jefremovom taboru po njihovim četama, bio je stotinu osam hiljada i stotinu. Oni neka polaze treći.
004	NUM	002	025	Na severu će biti zastava Danovog tabora po svojim četama. Knez Danovih potomaka je Ahijezer, sin Amisadajev.
004	NUM	002	026	Njegova vojska broji šezdeset dve hiljade sedam stotina popisanih.
004	NUM	002	027	Do njega neka se utabori Asirovo pleme. Knez Asirovih potomaka je Fagailo, sin Ehranov.
004	NUM	002	028	Njegova vojska broji četrdeset jednu hiljadu pet stotina popisanih.
004	NUM	002	029	Zatim sledi Neftalimovo pleme. Knez Neftalimovih potomaka je Ahirej, sin Enanov.
004	NUM	002	030	Njegova vojska broji pedeset tri hiljade četiri stotine popisanih.
004	NUM	002	031	Ukupan broj popisanih u Danovom taboru, bio je stotinu pedeset sedam hiljada šest stotina. Oni neka kreću poslednji pod svojim zastavama.
004	NUM	002	032	To su Izrailjci koji su popisani prema svojim otačkim domovima. Ukupan broj popisanih u taborima po njihovim četama je šest stotina tri hiljade pet stotina pedeset.
004	NUM	002	033	Leviti nisu bili popisani sa ostalim Izrailjcima, kao što je Gospod zapovedio Mojsiju.
004	NUM	002	034	Tako su Izrailjci izvršili sve što je Gospod zapovedio Mojsiju: tako su logorovali pod svojim zastavama i tako išli, svako prema svom rodu i otačkom domu.
004	NUM	003	001	Ovo su Aronovi i Mojsijevi rodoslovi, iz vremena kad je Gospod govorio Mojsiju na Sinajskoj gori.
004	NUM	003	002	Ovo su imena Aronovih sinova: prvenac Nadav, Avijud, Eleazar i Itamar.
004	NUM	003	003	To su imena Aronovih sinova koji su bili pomazani i uvedeni u svešteničku službu.
004	NUM	003	004	Međutim, Nadav i Avijud su poginuli pred Gospodom, kad su prineli tuđi oganj pred Gospodom u Sinajskoj pustinji. A pošto nisu imali sinova, svešteničku službu su obavljali Eleazar i Itamar, pod svojim ocem Aronom.
004	NUM	003	005	Gospod reče Mojsiju:
004	NUM	003	006	„Dovedi Levijevo pleme i postavi ga pred sveštenikom Aronom, pa neka mu služe.
004	NUM	003	007	Neka obavljaju dužnosti za njega i za svu zajednicu pred Šatorom od sastanka, dok služe u Prebivalištu.
004	NUM	003	008	Neka se staraju za sav nameštaj u Šatoru od sastanka, i brinu se za Izrailjce, dok služe u Prebivalištu.
004	NUM	003	009	Daj Levite Aronu i njegovim sinovima; oni su mu dodeljeni među Izrailjcima.
004	NUM	003	010	A Arona i njegove sinove postavi da vrše svoju svešteničku službu. Ako tuđinac pristupi, neka se pogubi.“
004	NUM	003	011	Gospod reče Mojsiju:
004	NUM	003	012	„Ja sam, evo, uzeo Levite od Izrailjaca umesto svih prvenaca, koji su prvi plod utrobe među Izrailjcima. Leviti su moji!
004	NUM	003	013	Jer, moji su svi prvenci. Onoga dana kad sam pobio sve prvence u Egiptu, sebi sam posvetio svakog prvenca u Izrailju, i od ljudi i od stoke, da budu moji. Ja sam Gospod!“
004	NUM	003	014	Gospod reče Mojsiju u Sinajskoj pustinji:
004	NUM	003	015	„Popiši Levite prema njihovim otačkim domovima i rodovima; popiši svako muško od jednog meseca pa naviše.“
004	NUM	003	016	Mojsije ih je popisao kako mu je bilo zapoveđeno po reči Gospodnjoj.
004	NUM	003	017	Ovo su bili Leviti po svojim imenima: Girson, Kat i Merarije.
004	NUM	003	018	A ovo su imena Girsonovih sinova po njihovim rodovima: Lovenije i Semaj.
004	NUM	003	019	Katovi sinovi po svojim rodovima su: Amram, Isar, Hevron i Ozilo.
004	NUM	003	020	Merarijevi sinovi po svojim rodovima su: Molija i Musije. To su levitski rodovi po svojim otačkim domovima.
004	NUM	003	021	Od Girsona potiču Lovenijev rod i Semajev rod. To su Girsonovi rodovi.
004	NUM	003	022	Broj svih popisanih muškaraca, od mesec dana pa naviše, bio je sedam hiljada pet stotina.
004	NUM	003	023	Girsonovi rodovi su logorovali na zapadu, iza Prebivališta.
004	NUM	003	024	Knez otačkog doma Girsonovih rodova bio je Elisaf, sin Lailov.
004	NUM	003	025	Girsonovci su u Šatoru od sastanka bili zaduženi za Prebivalište, Šator i njegov pokrivač, i zavesu na ulazu od Šatora od sastanka;
004	NUM	003	026	dvorišne zastore, zavesu na ulazu od dvorišta oko Prebivališta i žrtvenika, i njegovu užad, i za svaku njihovu službu.
004	NUM	003	027	Od Kata potiče Amramov, Isarov, Hevronov i Ozilov rod. To su Katovi rodovi.
004	NUM	003	028	Ukupan broj svih muškaraca od jednog meseca pa naviše, bio je osam hiljada šest stotina. Oni su se starali za Svetinju.
004	NUM	003	029	Katovi rodovi su logorovali s južne strane Prebivališta.
004	NUM	003	030	Knez Katovih otačkih domova bio je Elisafan, sin Ozilov.
004	NUM	003	031	Oni su se brinuli za Kovčeg, sto, svećnjak, žrtvenike, za posuđe u Svetinji koje se koristilo pored ovih, zavesu, i za svaku hramsku službu.
004	NUM	003	032	Vrhovni starešina nad Levitima bio je Eleazar, sin sveštenika Arona. On je nadgledao one koji su se brinuli za Svetinju.
004	NUM	003	033	Od Merarija potiče rod Molijev i rod Musijev. To su Merarijevi rodovi.
004	NUM	003	034	Broj svih popisanih muškaraca, od jednog meseca pa naviše, bio je šest hiljada dve stotine.
004	NUM	003	035	Knez otačkih domova u Merarijevim rodovima bio je Surilo, sin Avihejev. Oni su logorovali sa severne strane Prebivališta.
004	NUM	003	036	Dužnost Merarijevih sinova bila je da se brinu za daske Prebivališta, za njegove prevornice, stubove, podnožja, za sve posuđe i za svaku njihovu službu,
004	NUM	003	037	kao i za stubove oko dvorišta, sa njihovim postoljima, kočićima i konopcima.
004	NUM	003	038	S prednje strane Prebivališta, pred Šatorom od sastanka s istoka, logorovali su Mojsije, Aron i njegovi sinovi. Oni su vršili dužnosti u Svetilištu za Izrailjce. Svaki tuđinac koji bi pristupio, imao je da se pogubi.
004	NUM	003	039	Svih popisanih Levita koje je, po Gospodnjoj naredbi, popisao Mojsije s Aronom prema njihovim rodovima, svih muškaraca od jednog meseca pa naviše, bilo je dvadeset dve hiljade.
004	NUM	003	040	Gospod reče Mojsiju: „Popiši sve muške prvence među Izrailjcima od jednog meseca pa naviše, i napravi spisak s njihovim imenima.
004	NUM	003	041	Levite uzmi za mene – Ja sam Gospod – umesto svih izrailjskih prvenaca, a levitsku stoku umesto sve prvine stoke Izrailjaca.“
004	NUM	003	042	Tako je Mojsije popisao sve izrailjske prvence, kao što mu je zapovedio Gospod.
004	NUM	003	043	Ukupan broj muških prvenaca po njihovim imenima, od jednog meseca pa naviše, bio je dvadeset dve hiljade dve stotine sedamdeset tri.
004	NUM	003	044	Gospod reče Mojsiju:
004	NUM	003	045	„Uzmi Levite umesto svih izrailjskih prvenaca i levitsku stoku umesto njihove stoke; neka Leviti pripadaju meni. Ja sam Gospod.
004	NUM	003	046	A za otkupnu cenu za onih dve stotine sedamdeset tri izrailjska prvenca, koliko ih ima više od Levita,
004	NUM	003	047	uzmi po pet šekela po glavi prema hramskom šekelu (jedan šekel teži dvadeset gera).
004	NUM	003	048	Otkupnu cenu za te što ih ima više daj Aronu i njegovim sinovima.“
004	NUM	003	049	Mojsije je uzeo novac od otkupnine za one kojih je bilo više od onih koje su Leviti otkupili.
004	NUM	003	050	Mojsije je od izrailjskih prvenaca primio hiljadu tri stotine šezdeset pet šekela hramske mere.
004	NUM	003	051	Mojsije je po naredbi Gospodnjoj predao novac od otkupa Aronu i njegovim sinovima, baš kao što je Gospod zapovedio Mojsiju.
004	NUM	004	001	Gospod reče Mojsiju i Aronu:
004	NUM	004	002	„Popiši Katove potomke između Levijevih potomaka prema njihovim rodovima i očinskim domovima,
004	NUM	004	003	između trideset i pedeset godina, sve koji su sposobni za službu, koji će vršiti službu u Šatoru od sastanka.
004	NUM	004	004	Ovo je služba Katovih potomaka: da se brinu za najsvetije stvari u Šatoru od sastanka.
004	NUM	004	005	Kad tabor kreće na put, neka Aron i njegovi sinovi skinu pregradnu zavesu i njom pokriju Kovčeg svedočanstva.
004	NUM	004	006	Neka preko njega stave pokrivač od fine kože, a odozgo neka prostru tkaninu, potpuno ljubičastu. Zatim neka mu provuku drške.
004	NUM	004	007	Preko stola za prinesene hlebove, neka prostru ljubičastu tkaninu, pa neka stave na njega zdele, posude za kad, vedra i krčage za žrtve izlivnice. Neka hleb stalno stoji na njemu.
004	NUM	004	008	Preko njih neka prostru purpurnu tkaninu i prekriju to pokrivačem od fine kože. Potom neka mu provuku drške.
004	NUM	004	009	Zatim neka uzmu ljubičastu tkaninu i pokriju svećnjak za svetlo i njegove žiške, njegove usekače, njegove podmetače, i sve posude za ulje, koje služe za njegovu upotrebu.
004	NUM	004	010	Neka ga sa svim njegovim priborom zaviju u pokrivač od fine kože i stave ga na nosiljku.
004	NUM	004	011	Preko zlatnog žrtvenika neka prostru ljubičastu tkaninu, i pokriju ga pokrivačem od fine kože. Onda neka mu provuku drške.
004	NUM	004	012	Neka uzmu sve posude za službu koje se koriste u Svetinji, pa neka ih stave u ljubičastu tkaninu i pokriju ih pokrivačem od fine kože. Potom neka ih stave na nosiljku.
004	NUM	004	013	Neka uklone pepeo sa žrtvenika, i prostru preko njega skerletno platno.
004	NUM	004	014	Onda neka stave na njega sav pribor za njegovu upotrebu: kadionice, viljuške, lopatice, kotliće i sve posude za žrtvenik, pa neka preko njega prostru pokrivač od fine kože i provuku mu drške.
004	NUM	004	015	Nakon što Aron i njegovi sinovi završe s pokrivanjem Svetinje i svih svetih posuda prilikom polaska tabora na put, neka dođu Katovi potomci da ih ponesu. Ipak, neka ne dotiču svete stvari, da ne poginu. To su stvari u Šatoru od sastanka koje će nositi Katovi potomci.
004	NUM	004	016	A Eleazar, sin sveštenika Arona, neka se stara za ulje za svetlo, za miomirisni kad, za dnevnu žitnu žrtvu i ulje posvećenja, za celo Prebivalište i sve što se nalazi u njemu, i za Svetinju i njene posude.“
004	NUM	004	017	Gospod reče Mojsiju i Aronu:
004	NUM	004	018	„Ne dopustite da budu istrebljeni plemenski rodovi Katovih potomaka između Levita.
004	NUM	004	019	Ovako postupajte s njima da ostanu u životu i ne izginu kad pristupaju Svetinji nad svetinjama: neka dođu Aron i njegovi sinovi i svakome odrede šta će raditi i nositi.
004	NUM	004	020	Oni neka ne ulaze da gledaju svete stvari, da ne bi izginuli.“
004	NUM	004	021	Gospod reče Mojsiju:
004	NUM	004	022	„Popiši Girsonove sinove po njihovim otačkim domovima i njihovim porodicama.
004	NUM	004	023	Popiši one od trideset godina pa naviše, sve do pedesete godine, sve koji su sposobni za službu, koji će obavljati službu u Šatoru od sastanka.
004	NUM	004	024	Ovo je služba Girsonovih rodova, kako će raditi i šta će nositi:
004	NUM	004	025	neka nose zavese Prebivališta i Šator od sastanka, njegov pokrivač i pokrivač od fine kože, koji ide preko njega, i pregradnu zavesu na ulazu u Šator od sastanka;
004	NUM	004	026	zatim dvorišne zastore na ulazu od dvorišta što je oko Prebivališta i žrtvenika, njegove konopce i sav pribor za njihovu upotrebu. Oni će raditi sve što treba uraditi oko tih stvari.
004	NUM	004	027	Sve što treba nositi i uraditi, biće dužnost Girsonovih potomaka, po naredbi Arona i njegovih sinova; predaj im u nadležnost sve što treba da nose.
004	NUM	004	028	To je služba Girsonovih potomaka u Šatoru od sastanka. Njihove dužnosti biće pod nadzorom Itamara, sina sveštenika Arona.
004	NUM	004	029	Potom popiši Merarijeve potomke po njihovim rodovima i otačkim domovima.
004	NUM	004	030	Popiši one od trideset godina pa naviše, sve do pedesete godine, sve koji su sposobni za službu, koji će obavljati službu u Šatoru od sastanka.
004	NUM	004	031	Njihova dužnost je, pored svih ostalih dužnosti u Šatoru od sastanka, da nose: daske za Prebivalište, njegove prevornice, stubove i postolja;
004	NUM	004	032	stubove oko dvorišta i njihova postolja, njihove kočiće, njihove konopce, i sav njihov pribor za svaku njihovu upotrebu; nabroj po imenu predmete koje su dužni da nose.
004	NUM	004	033	Ovo je služba rodova Merarijevih potomaka, prema svim njihovim službama u Šatoru od sastanka, pod nadzorom Itamara, sina sveštenika Arona.“
004	NUM	004	034	Tako su Mojsije, Aron i knezovi zajednice popisali Katove potomke po njihovim rodovima i otačkim domovima,
004	NUM	004	035	od trideset godina naviše, pa do pedeset godina, sve sposobne za službu u Šatoru od sastanka.
004	NUM	004	036	Broj popisanih po njihovim rodovima bio je dve hiljade sedam stotina pedeset.
004	NUM	004	037	To je broj popisanih Katovih rodova, svih onih koji su služili u Šatoru od sastanka. Njih su popisali Mojsije i Aron, kao što je Gospod zapovedio preko Mojsija.
004	NUM	004	038	Girsonovi sinovi su bili popisani po njihovim rodovima i otačkim domovima,
004	NUM	004	039	između trideset godina naviše, pa do pedeset godina, sposobnih da obavljaju službu u Šatoru od sastanka.
004	NUM	004	040	Broj popisanih po svojim rodovima i otačkim domovima bio je dve hiljade šest stotina trideset.
004	NUM	004	041	To je broj popisanih Girsonovih sinova, svih onih koji su služili u Šatoru od sastanka. Njih su popisali Mojsije i Aron, po Gospodnjoj zapovesti.
004	NUM	004	042	Popisanih iz rodova Merarijevih sinova prema svojim rodovima i otačkim domovima,
004	NUM	004	043	između trideset i pedeset godina, svih sposobnih da obavljaju službu u Šatoru od sastanka;
004	NUM	004	044	popisanih, dakle, po njihovim rodovima, bilo je tri hiljade dve stotine.
004	NUM	004	045	To je broj popisanih Merarijevih sinova koje su popisali Mojsije i Aron, kao što je Gospod zapovedio preko Mojsija.
004	NUM	004	046	Broj popisanih Levita, koje su popisali Mojsije, Aron i izrailjski knezovi po njihovim rodovima i otačkim domovima,
004	NUM	004	047	između trideset i pedeset godina, koji su bili sposobni za službu služenja i službu nošenja u Šatoru od sastanka;
004	NUM	004	048	tih popisanih bilo je osam hiljada pet stotina osamdeset.
004	NUM	004	049	Svaki od njih je bio popisan prema svome služenju i nošenju, onako kako je Gospod zapovedio preko Mojsija.
004	NUM	005	001	Gospod reče Mojsiju:
004	NUM	005	002	„Zapovedi Izrailjcima da udalje iz tabora svakoga ko je gubav, svakoga ko ima izliv, i svakoga ko se onečistio o mrtvaca.
004	NUM	005	003	Udaljite iz tabora kako muško tako žensko, da ne onečiste njihov tabor usred koga ja prebivam među njima.“
004	NUM	005	004	Izrailjci učine tako; udaljili su ih izvan tabora. Kako je Gospod rekao Mojsiju, tako su Izrailjci učinili.
004	NUM	005	005	Gospod reče Mojsiju:
004	NUM	005	006	„Reci Izrailjcima:’Kad muškarac ili žena učini kakav greh protiv drugoga, te se izneveri Gospodu i navuče na sebe krivicu,
004	NUM	005	007	neka prizna svoj greh koji je učinio. Zatim neka da punu naknadu za svoj prestup, i neka doda na to jednu petinu onome kome je skrivio.
004	NUM	005	008	Ali ako taj čovek nema rođaka kome bi pripala naknada, neka se naknada da Gospodu na ime sveštenika, osim ovna – otkupnice kojom će se izvršiti otkupljenje za njega.
004	NUM	005	009	Od svih svetih prinosa koje Izrailjci donose svešteniku, neka svaka žrtva dizanica pripadne njemu.
004	NUM	005	010	Njemu, dakle, neka pripadnu sveti prinosi svakog čoveka; što god je dano svešteniku, neka pripadne svešteniku.’“
004	NUM	005	011	Gospod reče Mojsiju:
004	NUM	005	012	„Reci Izrailjcima, kaži im:’Ako nečija žena zastrani i tako mu se izneveri,
004	NUM	005	013	pa neko legne s njom, a njen muž ne zna za to, i ona prikrije da se onečistila, ali nema svedoka protiv nje pošto nije bila uhvaćena na delu;
004	NUM	005	014	ako ga obuzme duh ljubomore, te posumnja da mu se žena onečistila, ili ga obuzme ljubomora, pa posumnja na ženu, iako se nije onečistila,
004	NUM	005	015	neka muž dovede svoju ženu k svešteniku. Neka donese sa sobom i prinos za nju: desetinu efe ječmenog brašna. Neka ga ne preliva uljem i neka ne meće na njega tamjana, jer je to žitna žrtva za ljubomoru, žitna žrtva za spomen radi sećanja na krivicu.
004	NUM	005	016	Zatim neka je sveštenik privede i postavi pred Gospoda.
004	NUM	005	017	Neka sveštenik uzme svete vode u zemljanu posudu, i neka uzme nešto prašine s poda Prebivališta i stavi je u vodu.
004	NUM	005	018	Pošto je sveštenik postavio ženu pred Gospodom, neka joj raspusti kosu, a na njene ruke neka položi žitnu žrtvu za spomen, što je žitna žrtva za ljubomoru. Sveštenik neka uzme u svoje ruke vodu gorčine koja donosi prokletstvo.
004	NUM	005	019	Tada neka je sveštenik zakune i kaže ženi:’Ako nijedan čovek nije legao sa tobom, i ako nisi zastranila i onečistila se dok si bila pod vlašću svoga muža, neka ti ne naudi ova voda gorčine koja donosi prokletstvo.
004	NUM	005	020	A ako si zastranila i onečistila se dok si bila pod vlašću svoga muža, te je neki čovek osim tvoga muža legao s tobom“–
004	NUM	005	021	tu neka sveštenik zakune ženu ovom kletvom i kaže joj – „neka te Gospod učini predmetom proklinjanja i kletve usred tvoga naroda; neka Gospod učini da ti materica usahne a stomak ti otekne.
004	NUM	005	022	Neka ova voda gorčine, koja donosi prokletstvo, uđe u tvoju utrobu i učini da ti stomak otekne a materica ti usahne!’ A žena neka kaže na to:’Amin, Amin!’
004	NUM	005	023	Neka sveštenik napiše ova prokletstva na list i spere ih u vodi gorčine.
004	NUM	005	024	Zatim neka da ženi da popije vodu gorčine koja donosi prokletstvo, kako bi voda gorčine koja donosi prokletstvo ušla u nju i izazvala gorčinu.
004	NUM	005	025	Potom neka sveštenik uzme iz ženinih ruku žitnu žrtvu za ljubomoru, podigne je pred Gospodom i donese je na žrtvenik.
004	NUM	005	026	Onda neka sveštenik zahvati pregršt od žitne žrtve, kao njen spomen, i spali to na žrtveniku. Konačno, neka da ženi da popije vodu.
004	NUM	005	027	Kad je napoji vodom, ako se oskrnavila i izneverila svome mužu, voda prokletstva će ući u nju i izazvati gorčinu, pa će joj stomak oteći a materica joj usahnuti; tako će ta žena postati prokletstvom u svom narodu.
004	NUM	005	028	A ako se žena nije oskrnavila, neće joj biti ništa, te će moći da rađa potomstvo.
004	NUM	005	029	Ovo je zakon o ljubomori, kad žena zastrani i onečisti se dok je pod vlašću svoga muža,
004	NUM	005	030	ili kad čoveka obuzme duh ljubomore, pa posumnja na ženu. Tada neka sveštenik postavi ženu pred Gospoda i primeni na njoj sav ovaj zakon.
004	NUM	005	031	Čovek će biti oslobođen krivice, a žena će ispaštati za svoju krivicu.’“
004	NUM	006	001	Gospod reče Mojsiju:
004	NUM	006	002	„Govori Izrailjcima. Reci im:’Ako neki muškarac ili žena hoće da učini poseban zavet, zavet kojim se posvećuje Gospodu za nazireja,
004	NUM	006	003	neka se uzdržava i od vina i od žestokog pića, i neka ne pije vinsko sirće ni sirće od žestokog pića. Neka ne pije sok od grožđa, i neka ne jede grožđe, bilo da je sveže ili suvo.
004	NUM	006	004	Dok god traje njegovo nazirejstvo neka ne jede ništa od vinove loze, ni zrna ni ljusku.
004	NUM	006	005	Dok god traje njegovo nazirejstvo, neka britva ne prelazi preko njegove glave, dok se ne navrše dani koje je zavetovao Gospodu kao nazirej; neka bude svet i neka pusti da mu kosa na glavi raste.
004	NUM	006	006	Dok god je posvećen Gospodu kao nazirej, neka ne prilazi blizu mrtvaca.
004	NUM	006	007	Neka se ne skrnavi ni kad mu umru otac ili majka, brat ili sestra, jer znak nazirejstva nosi na svojoj glavi.
004	NUM	006	008	Dok god traje njegovo nazirejstvo posvećen je Gospodu.
004	NUM	006	009	Ako neko iznenada umre u njegovoj blizini, te tako onečisti kosu koju je posvetio, neka obrije svoju glavu na dan svoga očišćenja; neka je obrije sedmoga dana.
004	NUM	006	010	Osmoga dana neka na ulaz u Šator od sastanka donese svešteniku dve grlice ili dva golubića.
004	NUM	006	011	Neka sveštenik prinese jedno kao žrtvu za greh, a drugo kao žrtvu svespalnicu, da izvrši otkupljenje za njega jer se oskrnavio preko mrtvaca. Istoga dana neka posveti svoju glavu
004	NUM	006	012	pa neka se ponovo posveti Gospodu za vreme svog nazirejskog zaveta, i neka donese jagnje od godinu dana kao žrtvu za prestup. Prethodno vreme se neće računati, jer je oskrnavio svoj nazirejski zavet.
004	NUM	006	013	Ovo je zakon za nazireje u dan kad se navrši vreme njegovog nazirejskog zaveta: neka ga dovedu na ulaz od Šatora od sastanka,
004	NUM	006	014	i neka donesu prinos Gospodu: jedno muško jagnje bez mane od godinu dana za žrtvu svespalnicu; jedno žensko jagnje bez mane od godinu dana kao žrtvu za greh; jednog ovna bez mane za žrtvu mira;
004	NUM	006	015	košaru beskvasnog hleba od brašna – kolače umešene s uljem; beskvasne pogače namazane uljem; njihove žitne žrtve i žrtve izlivnice.
004	NUM	006	016	Neka ih sveštenik donese pred Gospoda i prinese žrtvu za njegov greh i njegovu žrtvu svespalnicu.
004	NUM	006	017	Ovna neka prinese Gospodu kao žrtvu mira zajedno s košarom beskvasnog hleba. Sveštenik neka prinese žitnu žrtvu i žrtvu izlivnicu.
004	NUM	006	018	Zatim neka nazirej obrije svoju posvećenu glavu na ulazu u Šator od sastanka. Kosu sa svoje posvećene glave neka stavi u vatru ispod žrtve mira.
004	NUM	006	019	Potom neka sveštenik uzme plećku od skuvanog ovna, jedan beskvasni kolač iz košare, i jednu beskvasnu pogaču, pa neka to stavi na ruke nazireja, nakon što ovaj obrije svoju posvećenu kosu.
004	NUM	006	020	Neka ih sveštenik podigne kao žrtvu dizanicu pred Gospodom; oni su sveti deo za sveštenika zajedno sa grudima i butom žrtve dizanice. Posle toga nazirej može da pije vino.
004	NUM	006	021	Ovo je zakon za nazireja koji zavetuje dar Gospodu povrh onoga što može da priušti. Neka zavet kojim se obavezao bude u skladu sa njegovim nazirejstvom.’“
004	NUM	006	022	Gospod reče Mojsiju:
004	NUM	006	023	„Reci Aronu i njegovim sinovima:’Ovako blagosiljajte Izrailjce. Recite im:
004	NUM	006	024	„Neka te Gospod blagoslovi i čuva;
004	NUM	006	025	neka te Gospod obasja svojim licem i bude ti milostiv;
004	NUM	006	026	neka Gospod okrene svoje lice k tebi i da ti mir.“’
004	NUM	006	027	Ovako neka prizivaju moje ime na potomke Izrailjeve i ja ću ih blagosloviti.“
004	NUM	007	001	Onoga dana kad je završio s podizanjem Prebivališta Mojsije je pomazao i posvetio i njega i sve posuđe. Pomazao je i posvetio žrtvenik i sav njegov pribor.
004	NUM	007	002	Tada su pristupili izrailjski knezovi, glavari otačkih domova i plemenski knezovi, koji su nadzirali popisane,
004	NUM	007	003	i doneli svoje prinose pred Gospoda: šest kola i dvanaest volova, jedna kola za dva kneza, po jedan vo za svakog kneza. Doneli su ih ispred Prebivališta.
004	NUM	007	004	Tada Gospod reče Mojsiju:
004	NUM	007	005	„Primite ih od njih da rade u službi Šatora od sastanka; dajte ih Levitima, svakome prema njegovoj službi.“
004	NUM	007	006	Mojsije je uzeo kola i volove i predao ih Levitima.
004	NUM	007	007	Dvoja kola sa četiri vola dao je Girsonovim potomcima prema njihovoj službi.
004	NUM	007	008	Četvora kola sa osam volova dao je Merarijevim sinovima prema njihovoj službi, pod vodstvom Itamara, sina sveštenika Arona.
004	NUM	007	009	Katovim sinovima ih nije dao, zato što je njihova služba da nose svete stvari na svojim ramenima.
004	NUM	007	010	Zatim su knezovi doneli prinos za posvećenje žrtvenika na dan njegovog pomazanja. Kad su knezovi doneli svoje prinose pred žrtvenik,
004	NUM	007	011	Gospod reče Mojsiju: „Neka svakoga dana po jedan knez donese svoj prinos za posvećenje žrtvenika.“
004	NUM	007	012	Tog prvoga dana svoj je prinos doneo Nason, Aminadavov sin, iz Judinog plemena.
004	NUM	007	013	Njegov prinos je bio: jedna srebrna zdela teška stotinu trideset šekela; jedan srebrni kotao težak sedamdeset šekela prema hramskom šekelu, oboje puno brašna pomešanog s uljem za žitnu žrtvu;
004	NUM	007	014	jedna zlatna kadionica teška deset šekela, puna kada;
004	NUM	007	015	jedan junac, jedan ovan i jedno jagnje od godinu dana za žrtvu svespalnicu;
004	NUM	007	016	jedan jarac za žrtvu za greh;
004	NUM	007	017	a za žrtvu mira dva vola, pet ovnova, pet jaraca, i pet muških jaganjaca od godinu dana. To je bio prinos Nasona, sina Aminadavovog.
004	NUM	007	018	Drugoga dana svoj je prinos doneo Natanail, sin Sogarov, Isaharov knez.
004	NUM	007	019	Njegov prinos je bio: jedna srebrna zdela teška stotinu trideset šekela, jedan srebrni kotao težak sedamdeset šekela prema hramskom šekelu, oboje puno brašna pomešanog s uljem za žitnu žrtvu;
004	NUM	007	020	jedna zlatna kadionica teška deset šekela, puna kada;
004	NUM	007	021	jedan junac, jedan ovan i jedno muško jagnje od godinu dana za žrtvu svespalnicu;
004	NUM	007	022	jedan jarac za žrtvu za greh,
004	NUM	007	023	a za žrtvu mira dva vola, pet ovnova, pet jaraca i pet muških jaganjaca od godinu dana. To je bio prinos Natanaila, sina Sogarovog.
004	NUM	007	024	Trećega dana svoj je prinos doneo Elijav, sin Helonov, knez Zavulonovih potomaka.
004	NUM	007	025	Njegov prinos je bio: jedna srebrna zdela teška stotinu trideset šekela, jedan srebrni kotao težak sedamdeset šekela prema hramskom šekelu, oboje puno brašna pomešanog s uljem za žitnu žrtvu;
004	NUM	007	026	jedna zlatna kadionica teška deset šekela, puna kada;
004	NUM	007	027	jedan junac, jedan ovan, jedno muško jagnje od godinu dana za žrtvu svespalnicu;
004	NUM	007	028	jedan jarac za žrtvu za greh;
004	NUM	007	029	a za žrtvu mira dva vola, pet ovnova, pet jaraca, i pet muških jaganjaca od godinu dana. To je bio prinos Elijava, sina Helonovog.
004	NUM	007	030	Četvrtog dana svoj je prinos doneo Elisur, sin Sedijurov, knez Ruvimovih potomaka.
004	NUM	007	031	Njegov prinos je bio: jedna srebrna zdela teška stotinu trideset šekela, jedan srebrni kotao težak sedamdeset šekela prema hramskom šekelu, oboje puno brašna pomešanog s uljem za žitnu žrtvu;
004	NUM	007	032	jedna zlatna kadionica teška deset šekela, puna kada;
004	NUM	007	033	jedan junac, jedan ovan, jedno muško jagnje od godinu dana za žrtvu svespalnicu;
004	NUM	007	034	jedan jarac za žrtvu za greh;
004	NUM	007	035	a za žrtvu mira dva vola, pet ovnova, pet jaraca, i pet muških jaganjaca od godinu dana. To je bio prinos Elisura, sina Sedijurovog.
004	NUM	007	036	Petog dana svoj je prinos doneo Salamilo, sin Surisadajev, knez Simeunovih potomaka.
004	NUM	007	037	Njegov prinos je bio: jedna srebrna zdela teška stotinu trideset šekela, jedan srebrni kotao težak sedamdeset šekela prema hramskom šekelu, oboje puno brašna pomešanog s uljem za žitnu žrtvu;
004	NUM	007	038	jedna zlatna kadionica teška deset šekela, puna kada;
004	NUM	007	039	jedan junac, jedan ovan, jedno muško jagnje od godinu dana za žrtvu svespalnicu;
004	NUM	007	040	jedan jarac za žrtvu za greh;
004	NUM	007	041	a za žrtvu mira dva vola, pet ovnova, pet jaraca, i pet muških jaganjaca od godinu dana. To je bio prinos Salamila, sina Surisadajevog.
004	NUM	007	042	Šestog dana svoj je prinos doneo Elisaf, sin Deuelov, knez Gadovih potomaka.
004	NUM	007	043	Njegov prinos je bio: jedna srebrna zdela teška stotinu trideset šekela, jedan srebrni kotao težak sedamdeset šekela prema hramskom šekelu, oboje puno brašna pomešanog s uljem za žitnu žrtvu;
004	NUM	007	044	jedna zlatna kadionica teška deset šekela, puna kada;
004	NUM	007	045	jedan junac, jedan ovan, jedno muško jagnje od godinu dana za žrtvu svespalnicu;
004	NUM	007	046	jedan jarac za žrtvu za greh;
004	NUM	007	047	a za žrtvu mira dva vola, pet ovnova, pet jaraca, i pet muških jaganjaca od godinu dana. To je bio prinos Elisafa, sina Deuelovog.
004	NUM	007	048	Sedmog dana svoj je prinos doneo Elisama, sin Amijudov, knez Jefremovih potomaka.
004	NUM	007	049	Njegov prinos je bio: jedna srebrna zdela teška stotinu trideset šekela, jedan srebrni kotao težak sedamdeset šekela prema hramskom šekelu, oboje puno brašna pomešanog s uljem za žitnu žrtvu;
004	NUM	007	050	jedna zlatna kadionica teška deset šekela, puna kada;
004	NUM	007	051	jedan junac, jedan ovan, jedno jagnje od godinu dana za žrtvu svespalnicu;
004	NUM	007	052	jedan jarac za žrtvu za greh;
004	NUM	007	053	a za žrtvu mira dva vola, pet ovnova, pet jaraca, i pet muških jaganjaca od godinu dana. To je bio prinos Elisame, sina Amijudovog.
004	NUM	007	054	Osmoga dana svoj je prinos doneo Gamalilo, sin Fadasurov, knez Manasijinih potomaka.
004	NUM	007	055	Njegov prinos je bio: jedna srebrna zdela teška stotinu trideset šekela, jedan srebrni kotao težak sedamdeset šekela prema hramskom šekelu, oboje puno finog brašna pomešanog s uljem za žitnu žrtvu;
004	NUM	007	056	jedna zlatna kadionica teška deset šekela, puna kada;
004	NUM	007	057	jedan junac, jedan ovan, jedno jagnje od godinu dana za žrtvu svespalnicu;
004	NUM	007	058	jedan jarac za žrtvu za greh;
004	NUM	007	059	a za žrtvu mira dva vola, pet ovnova, pet jaraca, i pet muških jaganjaca od godinu dana. To je bio prinos Gamalila, sina Fadasurovog.
004	NUM	007	060	Devetoga dana svoj je prinos doneo Avidan, sin Gadeonijev, knez Venijaminovih potomaka.
004	NUM	007	061	Njegov prinos je bio: jedna srebrna zdela teška stotinu trideset šekela, jedan srebrni kotao težak sedamdeset šekela prema hramskom šekelu, oboje puno brašna pomešanog s uljem za žitnu žrtvu;
004	NUM	007	062	jedna zlatna kadionica teška deset šekela, puna kada;
004	NUM	007	063	jedan junac, jedan ovan, jedno jagnje od godinu dana za žrtvu svespalnicu;
004	NUM	007	064	jedan jarac za žrtvu za greh;
004	NUM	007	065	a za žrtvu mira dva vola, pet ovnova, pet jaraca, i pet muških jaganjaca od godinu dana. To je bio prinos Avidana, sina Gadeonijevog.
004	NUM	007	066	Desetoga dana svoj je prinos doneo Ahijezer, sin Amisadajev, knez Danovih potomaka.
004	NUM	007	067	Njegov prinos je bio: jedna srebrna zdela teška stotinu trideset šekela, jedan srebrni kotao težak sedamdeset šekela prema hramskom šekelu, oboje puno brašna pomešanog s uljem za žitnu žrtvu;
004	NUM	007	068	jedna zlatna kadionica teška deset šekela, puna kada;
004	NUM	007	069	jedan junac, jedan ovan, jedno jagnje od godinu dana za žrtvu svespalnicu;
004	NUM	007	070	jedan jarac za žrtvu za greh;
004	NUM	007	071	a za žrtvu mira dva vola, pet ovnova, pet jaraca, i pet muških jaganjaca od godinu dana. To je bio prinos Ahijezera, sina Amisadajevog.
004	NUM	007	072	Jedanaestoga dana svoj je prinos doneo Fagailo, sin Ehranov, knez Asirovih potomaka.
004	NUM	007	073	Njegov prinos je bio: jedna srebrna zdela teška stotinu trideset šekela, jedan srebrni kotao težak sedamdeset šekela prema hramskom šekelu, oboje puno brašna pomešanog s uljem za žitnu žrtvu;
004	NUM	007	074	jedna zlatna kadionica teška deset šekela, puna kada;
004	NUM	007	075	jedan junac, jedan ovan, jedno jagnje od godinu dana za žrtvu svespalnicu;
004	NUM	007	076	jedan jarac za žrtvu za greh;
004	NUM	007	077	a za žrtvu mira dva vola, pet ovnova, pet jaraca, i pet muških jaganjaca od godinu dana. To je bio prinos Fagaila, sina Ehranovog.
004	NUM	007	078	Dvanaestoga dana svoj je prinos doneo Ahirej sin Enanov, knez Neftalimovih potomaka.
004	NUM	007	079	Njegov prinos je bio: jedna srebrna zdela teška stotinu trideset šekela, jedan srebrni kotao težak sedamdeset šekela prema hramskom šekelu, oboje puno brašna pomešanog s uljem za žitnu žrtvu;
004	NUM	007	080	jedna zlatna kadionica teška deset šekela, puna kada;
004	NUM	007	081	jedan junac, jedan ovan, jedno jagnje od godinu dana za žrtvu svespalnicu;
004	NUM	007	082	jedan jarac za žrtvu za greh;
004	NUM	007	083	a za žrtvu mira dva vola, pet ovnova, pet jaraca, i pet muških jaganjaca od godinu dana. To je bio prinos Ahireja, sina Enanovog.
004	NUM	007	084	To su bili prinosi izrailjskih knezova za posvećenje žrtvenika u dan kad je bio pomazan: dvanaest srebrnih zdela, dvanaest srebrnih kotlova i dvanaest zlatnih kadionica.
004	NUM	007	085	Svaka srebrna zdela je težila stotinu trideset šekela, a svaki kotao je težio sedamdeset šekela. Ukupna težina srebra tih posuda je bila dve hiljade četiri stotine šekela, prema hramskom šekelu.
004	NUM	007	086	Bilo je dvanaest zlatnih kadionica punih kada, i svaka kadionica je težila deset šekela prema hramskom šekelu. Ukupna težina zlata od kadionica bila je stotinu dvadeset šekela.
004	NUM	007	087	Ukupan broj stoke za žrtvu svespalnicu bio je: dvanaest junaca, dvanaest ovnova, dvanaest jaganjaca od godinu dana, s njihovim žitnim žrtvama, i dvanaest jaraca za žrtvu za greh.
004	NUM	007	088	Ukupan broj stoke za žrtvu mira bio je dvadeset četiri vola, šezdeset ovnova, šezdeset jaraca i šezdeset muških jaganjaca od godinu dana. To je bio prinos za posvećenje žrtvenika nakon njegovog pomazanja.
004	NUM	007	089	Kad je Mojsije ušao u Šator od sastanka da razgovara s Gospodom, čuo je kako mu govori glas odozgo, više poklopca, koji je bio na Kovčegu svedočanstva, između dva heruvima. Tada mu je govorio.
004	NUM	008	001	Gospod reče Mojsiju:
004	NUM	008	002	„Govori Aronu i reci mu:’Kada budeš postavljao svetiljke, neka sedam svetiljki svetle ispred svećnjaka.’“
004	NUM	008	003	Aron učini tako; postavio je svetiljke da svetle ispred svećnjaka, kao što je Gospod zapovedio Mojsiju.
004	NUM	008	004	A svećnjak je ovako bio napravljen: bio je iskovan od zlata, od postolja do latica; tako je bio iskovan. Svećnjak je bio napravljen prema slici koju je Gospod pokazao Mojsiju.
004	NUM	008	005	Gospod reče Mojsiju:
004	NUM	008	006	„Uzmi Levite između naroda i očisti ih.
004	NUM	008	007	Ovako ćeš postupiti s njima kako bi ih očistio: poškropi ih vodom očišćenja, a oni neka obriju britvom sve svoje telo i operu svoju odeću, pa će biti čisti.
004	NUM	008	008	Zatim neka uzmu jednog junca zajedno sa žitnom žrtvom od brašna zamešenog s uljem, a ti uzmi drugog junca za žrtvu za greh.
004	NUM	008	009	Onda dovedi Levite ispred Šatora od sastanka i saberi svu izrailjsku zajednicu.
004	NUM	008	010	Kad dovedeš Levite pred Gospoda, neka Izrailjci polože svoje ruke na Levite.
004	NUM	008	011	Tada neka Aron prinese Levite pred Gospodom, kao žrtvu dizanicu sinova Izrailjevih, da bi mogli obavljati službu Gospodnju.
004	NUM	008	012	Potom neka Leviti polože ruke juncima na glavu; ti prinesi jednog kao žrtvu za greh, a drugog kao žrtvu svespalnicu Gospodu za otkupljenje Levita.
004	NUM	008	013	Kad postaviš Levite pred Arona i pred njegove sinove, prinesi ih Gospodu kao žrtvu dizanicu.
004	NUM	008	014	Zatim izdvoj Levite između Izrailjaca da budu moji.
004	NUM	008	015	Nakon toga, kad ih očistiš i prineseš ih na žrtvu dizanicu, neka Leviti stupe u službu Šatora od sastanka.
004	NUM	008	016	Naime, između Izrailjaca, oni su posvećeni za mene. Ja sam ih uzeo za sebe umesto svih koji se prvi rađaju iz majčine utrobe, umesto svih prvenaca potomaka Izrailjevih.
004	NUM	008	017	Jer, meni pripada svaki prvenac između potomaka Izrailjevih, kako od ljudi tako od stoke; ja sam ih posvetio za sebe onoga dana kad sam pobio sve prvence u Egiptu.
004	NUM	008	018	A Levite sam uzeo umesto svih prvorođenaca među Izrailjcima.
004	NUM	008	019	Od Izrailjaca, Aronu i njegovim sinovima dodeljujem Levite, da obavljaju službu za Izrailjce u Šatoru od sastanka, i da vrše otkupljenje za Izrailjce, da ne bi došao pomor na Izrailjce kad dođu do Svetilišta.“
004	NUM	008	020	Mojsije, Aron i sva zajednica potomaka Izrailjevih učine s Levitima sve kako je Gospod zapovedio Mojsiju; Izrailjci su učinili s Levitima baš tako.
004	NUM	008	021	Leviti su se očistili od greha i oprali svoju odeću, a Aron ih je prineo kao žrtvu dizanicu pred Gospodom. Aron je izvršio nad njima obred otkupljenja da bi ih očistio.
004	NUM	008	022	Posle toga su Leviti došli da obavljaju službu u Šatoru od sastanka pred Aronom i njegovim sinovima. Kako je Gospod zapovedio Mojsiju za Levite, tako su učinili s njima.
004	NUM	008	023	Gospod opet reče Mojsiju:
004	NUM	008	024	„Ovo je uredba za Levite: od dvadeset pet godina pa naviše, neka stupaju u službu da obavljaju službu u Šatoru od sastanka.
004	NUM	008	025	A kad ko navrši pedesetu godinu, neka se povuče iz službe i ne radi više.
004	NUM	008	026	On može pomagati svojoj braći u vršenju službe u Šatoru od sastanka, ali neka ne obavlja službu. Ovako ćeš postupati s Levitima u vezi s njihovim dužnostima.“
004	NUM	009	001	Gospod reče Mojsiju u Sinajskoj pustinji prvoga dana druge godine po njihovom izlasku iz Egipta:
004	NUM	009	002	„Neka Izrailjci slave Pashu u određeno vreme.
004	NUM	009	003	Slavite je u njeno vreme, četrnaestog dana ovoga meseca, uveče; slavite je po svim njenim propisima i uputstvima.“
004	NUM	009	004	Tako je Mojsije rekao Izrailjcima da slave Pashu.
004	NUM	009	005	Pashu su proslavili u Sinajskoj pustinji, prvog [meseca] četrnaestog dana, uveče. Izrailjci su učinili onako kako je Gospod zapovedio Mojsiju.
004	NUM	009	006	A dogodilo se da su se neki ljudi onečistili o ljudski leš, te nisu mogli toga dana da slave Pashu. Tog dana su došli pred Mojsija i Arona,
004	NUM	009	007	i rekli Mojsiju: „Da, onečistili smo se o ljudski leš, ali zašto nam se uskraćuje da prinesemo žrtvu Gospodu u njeno vreme zajedno sa ostalim Izrailjcima?“
004	NUM	009	008	Mojsije im odgovori: „Sačekajte da čujem šta će Gospod zapovediti za vas.“
004	NUM	009	009	Gospod reče Mojsiju:
004	NUM	009	010	„Reci Izrailjcima:’Ako se neko od vas, ili od vaših potomaka onečisti o mrtvaca, ili je na dalekom putu, neka i on slavi Pashu Gospodnju.
004	NUM	009	011	Neka je slave drugoga meseca četrnaestog dana uveče. Neka jedu jagnje s beskvasnim hlebovima i gorkim zeljem.
004	NUM	009	012	Ništa od njega ne sme ostati do sledećeg jutra, i neka mu ne prelome ni jednu kost. Neka je slave po svim njenim propisima i uputstvima.
004	NUM	009	013	Ali ako je neko čist i nije na putu, pa propusti da proslavi Pashu, neka se takav istrebi iz svog naroda, jer nije prineo žrtvu Gospodu u njeno vreme. Taj će čovek ispaštati za svoj greh.
004	NUM	009	014	Ako stranac koji boravi sa vama hoće da slavi Pashu Gospodnju, neka je slavi u skladu s njenim propisima i uputstvima. Neka bude isti zakon za vas, kako za stranca tako za rođenog u zemlji.’“
004	NUM	009	015	Onoga dana kad je Prebivalište bilo podignuto, Šator svedočanstva je prekrio oblak, koji je od večeri do jutra bio u obliku ognja nad Prebivalištem.
004	NUM	009	016	Tako je bilo stalno: oblak ga je prekrivao [danju], a noću je bio u obliku ognja.
004	NUM	009	017	Kad god se oblak podizao sa Šatora, Izrailjci bi kretali na put, a gde bi se oblak zaustavio, tamo bi se Izrailjci utaborili.
004	NUM	009	018	Izrailjci su polazili na Gospodnju zapovest i logorovali po Gospodnjoj zapovesti. Dok god bi oblak počivao nad Prebivalištem, oni bi logorovali.
004	NUM	009	019	Čak i kada bi se oblak zadržao nad Prebivalištem mnogo dana, Izrailjci su se držali Gospodnje naredbe, te nisu polazili.
004	NUM	009	020	A kada bi se desilo da oblak nekoliko dana stoji nad Prebivalištem, oni bi na Gospodnju zapovest ostali u logoru i na Gospodnju zapovest polazili.
004	NUM	009	021	Ako bi se desilo da se oblak zadrži od večeri do jutra, a ujutro se oblak podigne, i oni bi polazili. Kad god bi se oblak digao, bilo danju ili noću, oni bi polazili.
004	NUM	009	022	Bilo da je oblak počivao nad Prebivalištem dva dana, jedan mesec, ili duže vreme, Izrailjci bi ostali u taboru i ne bi polazili. Polazili bi kada bi se podizao.
004	NUM	009	023	Na Gospodnju zapovest su dizali tabor i na Gospodnju zapovest su polazili. Držali su Gospodnju naredbu, po Gospodnjoj zapovesti [danoj] preko Mojsija.
004	NUM	010	001	Gospod reče Mojsiju:
004	NUM	010	002	„Načini sebi dve trube; načini ih od kovanog srebra, da ti služe za sazivanje zajednice i pokretanje tabora.
004	NUM	010	003	Kad se one oglase, neka se sva zajednica sabere k tebi kod ulaza u Šator od sastanka.
004	NUM	010	004	Ako samo jedna zatrubi, neka se saberu k tebi knezovi, glavari Izrailjevih plemena.
004	NUM	010	005	Kad gromko zatrubite, neka krenu tabori koji su na istoku.
004	NUM	010	006	Kad gromko zatrubite po drugi put, neka krenu tabori na jugu. Neka gromko zatrube kad god tabor kreće.
004	NUM	010	007	Kad se okuplja zbor, zatrubite, ali ne gromko.
004	NUM	010	008	Neka Aronovi sinovi, sveštenici, trube u trube. To će biti trajna uredba za vas i vaše naraštaje.
004	NUM	010	009	Kad u svojoj zemlji stupite u rat protiv neprijatelja koji vas napada, gromko zatrubite u trube, pa će vas se setiti Gospod, Bog vaš, i bićete izbavljeni od svojih neprijatelja.
004	NUM	010	010	U dan kad se budete radovali na svojim praznicima i na početku svojih meseci, zatrubite u trube, pa prinosite svoje žrtve svespalnice i svoje žrtve mira. Neka vam one budu spomen pred vašim Bogom. Ja sam Gospod, Bog vaš!“
004	NUM	010	011	Dvadesetog dana, drugog meseca, druge godine, oblak se podigao sa Prebivališta svedočanstva,
004	NUM	010	012	pa su Izrailjci krenuli iz Sinajske pustinje idući od mesta do mesta. Oblak se zaustavio u Faranskoj pustinji.
004	NUM	010	013	Tako su po prvi put krenuli na put po Gospodnjoj zapovesti [danoj] preko Mojsija.
004	NUM	010	014	Prvo je krenula zastava Judinog tabora, po svojim vojskama, na čelu sa Nasonom, sinom Aminadavovim.
004	NUM	010	015	Nad vojskom Isaharovog plemena bio je Natanailo, sin Sogarov.
004	NUM	010	016	Nad vojskom Zavulonovog plemena bio je Elijav, sin Helonov.
004	NUM	010	017	Kad je Prebivalište bilo rastavljeno, Girsonovi i Merarijevi potomci su poneli Prebivalište.
004	NUM	010	018	Zatim je krenula zastava Ruvimovog tabora, na čelu sa Elisurom, sinom Sedijurovim.
004	NUM	010	019	Nad vojskom Simeunovog plemena bio je Salamilo, sin Surisadajev.
004	NUM	010	020	Nad vojskom Gadovog plemena bio je Elisaf, sin Deuelov.
004	NUM	010	021	Tada su Katovi potomci krenuli noseći svete stvari. Svetilište je bilo podignuto pre nego što su stigli.
004	NUM	010	022	Zatim je krenula zastava Jefremovog tabora po svojim vojskama, na čelu sa Elisamom, sinom Amijudovim.
004	NUM	010	023	Nad vojskom Manasijinog plemena bio je Gamalilo, sin Fadasurov
004	NUM	010	024	Nad vojskom Venijaminovog plemena bio je Avidan, sin Gadeonijev.
004	NUM	010	025	Onda je, kao prateća straža svih tabora, krenula zastava Danovog tabora, po svojim vojskama. Nad njihovom vojskom bio je Ahijezer, sin Amisadajev.
004	NUM	010	026	Nad vojskom Asirovog plemena bio je Fagailo, sin Ehranov.
004	NUM	010	027	Nad vojskom Neftalimovog plemena bio je Ahirej, sin Enanov.
004	NUM	010	028	To je bio red po kome su Izrailjci putovali, kad su kretali po svojim četama.
004	NUM	010	029	Mojsije reče svome tastu Hovavu, sinu Raguila Madijanca: „Putujemo na mesto za koje je Gospod rekao:’Vama ću ga dati.’ Pođi s nama i činićemo ti dobro, jer je Gospod obećao dobro Izrailju.“
004	NUM	010	030	On mu odgovori: „Neću poći, nego ću se vratiti u svoju zemlju i u svoj rod.“
004	NUM	010	031	Mojsije mu reče: „Molim te, nemoj da nas ostaviš; ti, naime, znaš gde da se utaborimo u pustinji, pa ćeš nam biti poput očiju.
004	NUM	010	032	Ako pođeš s nama, što god dobro Gospod učinio nama, isto dobro ćemo učiniti tebi.“
004	NUM	010	033	Tako su sa Gore Gospodnje krenuli na trodnevni put. Ispred njih je išao Kovčeg Gospodnjeg saveza ta tri dana puta, da im nađe mesto za odmor.
004	NUM	010	034	Oblak Gospodnji je danju bio nad njima kad bi polazili iz tabora.
004	NUM	010	035	Kad je Kovčeg polazio, Mojsije je govorio: „Ustani, Gospode, neka se raziđu tvoji dušmani! Neka se razbeže pred tobom oni što te mrze!“
004	NUM	010	036	A kad se zaustavljao, govorio je: „Vrati se, Gospode, [među] Izrailjeve hiljade!“
004	NUM	011	001	Međutim, narod je počeo da gunđa u Gospodnje uši radi svoga zlopaćenja. Kad je to Gospod čuo, raspalio se njegov gnev: planuo je Gospodnji oganj među njima, pa je proždro jedan kraj tabora.
004	NUM	011	002	Tada je narod zavapio k Mojsiju. Mojsije se pomolio Gospodu i oganj se ugasio.
004	NUM	011	003	Tako se to mesto prozvalo Tavera, jer je tamo planuo oganj Gospodnji.
004	NUM	011	004	Ali svetinu među njima je spopala žudnja, pa su Izrailjci ponovo počeli da jadikuju i govore: „Ko će nas nahraniti mesom?
004	NUM	011	005	Sećamo se kako smo u Egiptu zabadava jeli ribu, pa krastavce, dinje, praziluk, i crni i beli luk.
004	NUM	011	006	Sada nam je duša u nosu, a ništa drugo ne vidimo osim ove mane!“
004	NUM	011	007	Mana je bila kao zrno korijandra, a izgledala je kao bdelijum.
004	NUM	011	008	Narod je išao okolo i kupio je, a zatim su je mleli na žrvnjima, ili je mrvili u avanu, i kuvali u loncu. Od toga su pravili kolače, koji su imali ukus uljanih kolača.
004	NUM	011	009	Kada bi u toku noći rosa pala na tabor, na nju bi pala mana.
004	NUM	011	010	Mojsije je čuo da narod jadikuje – svaka porodica na ulazu svog šatora. Tada se Gospod silno razgnevio, a Mojsije se ozlovoljio.
004	NUM	011	011	Mojsije reče Gospodu: „Zašto zlopatiš svoga slugu? Zašto mi nisi iskazao naklonost, nego si natovario na mene teret sveg ovog naroda?
004	NUM	011	012	Jesam li ja začeo sav ovaj narod? Jesam li ih ja rodio, kad mi kažeš:’Nosi ih u svome naručju, kao što dojilja nosi odojče’, u zemlju koju si uz zakletvu obećao njihovim precima?
004	NUM	011	013	Odakle mi meso za sav ovaj narod, jer mi vape govoreći:’Daj nam meso da jedemo!’?
004	NUM	011	014	Ne mogu sam da nosim sav ovaj narod, jer je to preteško za mene.
004	NUM	011	015	Ako ćeš ovako da postupaš sa mnom, bolje je da me odmah ubiješ. A ako sam stekao naklonost pred tobom, ne daj da gledam svoju muku.“
004	NUM	011	016	Gospod reče Mojsiju: „Okupi mi sedamdeset ljudi od izrailjskih starešina za koje znaš da su starešine naroda i njegovi nadglednici. Zatim ih dovedi pred Šator od sastanka i postavi ih tamo sa sobom.
004	NUM	011	017	Tada ću sići i govoriti tamo s tobom, pa ću uzeti od Duha koji je na tebi i staviti ga na njih. Tako će zajedno sa tobom nositi teret naroda, pa ga nećeš više nositi sam.
004	NUM	011	018	A narodu reci:’Posvetite se za sutra, pa ćete jesti meso, jer kukate u Gospodnje uši i govorite: „Ko će nas nahraniti mesom? Bilo nam je bolje u Egiptu.“Gospod će vam dati meso, pa ćete se najesti.
004	NUM	011	019	I nećete jesti samo dan ili dva, ni pet, ni deset ni dvadeset dana,
004	NUM	011	020	nego čitav mesec, dok vam ne izađe na nos, te vam postane odvratno, jer ste prezreli Gospoda koji je među vama, i kukali pred njim govoreći: „Zbog čega smo to izlazili iz Egipta?“’“
004	NUM	011	021	Mojsije reče na to: „Ja sam među narodom koji broji šest stotina hiljada pešaka, a ti kažeš:’Daću im mesa, pa će jesti mesec dana!’
004	NUM	011	022	Da se zakolju i stada ovaca i krda goveda, da li bi to bilo dovoljno za njih? Čak i da se sve ribe izvuku iz mora, da li bi im to bilo dovoljno?“
004	NUM	011	023	Gospod odgovori Mojsiju: „Zar je ruka Gospodnja tako kratka? Sada ćeš videti hoće li se ispuniti moja reč koju sam ti rekao, ili neće.“
004	NUM	011	024	Mojsije izađe i prenese narodu reči Gospodnje. Zatim je okupio sedamdeset starešina naroda i postavio ih oko Šatora.
004	NUM	011	025	I Gospod se spustio u oblaku i govorio sa njim. Potom je uzeo nešto od Duha koji je bio na njemu i stavio ga na sedamdeset starešina. Kad je Duh počinuo na njima, počeli su da prorokuju, ali nisu više to ponovili.
004	NUM	011	026	A u taboru su ostala dva čoveka. Jedan se zvao Eldad, a drugi Modad. Na njih se spustio Duh. Oni su bili među popisanim starešinama, ali nisu otišli u Šator, nego su prorokovali u taboru.
004	NUM	011	027	Tada neki momak otrči i javi Mojsiju: „Eldad i Modad prorokuju u taboru!“
004	NUM	011	028	Isus Navin, Mojsijev pomoćnik, jedan od njegovih momaka, reče: „Mojsije, gospodaru moj, zabrani im!“
004	NUM	011	029	Ali Mojsije mu reče: „Zar si zavidan radi mene? E, kad bi svi u narodu Gospodnjem postali proroci! Kad bi samo Gospod stavio svoga Duha na njih!“
004	NUM	011	030	Potom se Mojsije sa izrailjskim starešinama vratio u tabor.
004	NUM	011	031	Gospod je učinio da dune vetar, koji je doneo prepelice s mora i razasuo ih po taboru, na dan hoda s jedne strane tabora i na dan hoda s druge strane tabora, na dva lakta od zemlje.
004	NUM	011	032	Narod je ustao, pa je kupio prepelice sav dan i svu noć, i sav naredni dan. Onaj koji je najmanje skupio imao je deset homera. Zatim su ih razasuli svuda po taboru.
004	NUM	011	033	Dok im je meso još bilo u zubima – bilo je još nesažvakano – planu gnev Gospodnji na narod, i Gospod udari narod veoma velikim pomorom.
004	NUM	011	034	Zato se to mesto prozvalo Kivrot-Atava, jer su tamo sahranili narod koji se polakomio.
004	NUM	011	035	Iz Kivrot-Atave narod je krenuo u Asirot i utaborio se u Asirotu.
004	NUM	012	001	Marija i Aron su počeli da govore protiv Mojsija zbog kušanske žene koju je oženio; jer je uzeo za ženu Kušanku.
004	NUM	012	002	Rekli su: „Zar je Gospod govorio samo preko Mojsija? Nije li govorio i preko nas?“Gospod je to čuo.
004	NUM	012	003	A Mojsije je bio veoma ponizan čovek, najponizniji čovek na zemlji.
004	NUM	012	004	Gospod odmah reče Mojsiju, Aronu i Mariji: „Dođite, vas troje, u Šator od sastanka!“Njih troje odu.
004	NUM	012	005	Gospod siđe u stubu od oblaka, pa stade na ulaz od Šatora i pozva: „Arone i Marija!“Oni stupe napred.
004	NUM	012	006	Gospod reče: „Čujte moje reči: kad se među vama nađe prorok Gospodnji, ja mu se objavljujem u viđenju i govorim mu u snu.
004	NUM	012	007	Ali sa mojim slugom Mojsijem nije tako; on je veran Bogu nad celim domom.
004	NUM	012	008	Ja mu progovaram licem u lice, u zbilji, a ne u zagonetkama; on gleda obličje Gospodnje. Kako se, onda, ne bojite da govorite protiv moga sluge Mojsija?“
004	NUM	012	009	Gospod planu svojim gnevom na njih i ode.
004	NUM	012	010	Kada se oblak podigao sa Šatora, a ono, Marija ogubavela, [bela] kao sneg. Aron se okrenuo prema Mariji, kad gle, ona gubava.
004	NUM	012	011	Tada Aron reče Mojsiju: „Molim te, moj gospodaru, nemoj nas kazniti za greh koji smo počinili u svojoj ludosti!
004	NUM	012	012	Ne daj da ona bude kao mrtvo dete, koje izađe iz majčine utrobe s već napola raspadnutim telom!“
004	NUM	012	013	Tada je Mojsije zavapio Gospodu i rekao: „O, Bože, molim te, isceli je!“
004	NUM	012	014	Gospod reče Mojsiju: „Da joj je otac pljunuo u lice, ne bi li nosila svoju sramotu sedam dana? Neka bude odvojena izvan tabora sedam dana, a onda neka opet bude priključena.“
004	NUM	012	015	Tako je Marija bila odvojena izvan tabora sedam dana. Narod nije polazio dok Marija nije bila ponovo priključena.
004	NUM	012	016	Posle toga je narod otišao iz Asirota, i utaborio se u Faranskoj pustinji.
004	NUM	013	001	Gospod reče Mojsiju:
004	NUM	013	002	„Pošalji ljude da izvide hanansku zemlju, koju dajem Izrailjcima. Iz svakog otačkog plemena pošalji po jednog čoveka. Neka svaki od njih bude njihov knez.“
004	NUM	013	003	Tako ih je Mojsije poslao iz Faranske pustinje po Gospodnjoj zapovedi. Svi su oni bili glavari Izrailjaca.
004	NUM	013	004	Ovo su njihova imena: iz Ruvimovog plemena: Samuja, sin Zahurov;
004	NUM	013	005	iz Simeunovog plemena: Safat, sin Surin;
004	NUM	013	006	iz Judinog plemena: Halev, sin Jefonijin;
004	NUM	013	007	iz Isaharovog plemena: Igal, sin Josifov;
004	NUM	013	008	iz Jefremovog plemena: Osija, sin Navinov;
004	NUM	013	009	iz Venijaminovog plemena: Faltije, sin Rafujev;
004	NUM	013	010	iz Zavulonovog plemena: Gudilo, sin Sudin;
004	NUM	013	011	iz Josifovog plemena (iz Manasijinog plemena): Gadije, sin Susin;
004	NUM	013	012	iz Danovog plemena: Amilo, sin Gamalin;
004	NUM	013	013	iz Asirovog plemena: Satur sin Mihailov;
004	NUM	013	014	iz Neftalimovog plemena: Navija, sin Vofsijev;
004	NUM	013	015	iz Gadovog plemena: Gudilo, sin Makijev.
004	NUM	013	016	To su imena ljudi koje je Mojsije poslao da izvide zemlju. A Mojsije je prozvao Osiju, sina Navinovog, Isus.
004	NUM	013	017	Kad ih je poslao da izvide hanansku zemlju, Mojsije im je rekao: „Idite gore u Negev, pa se uspnite na gorje!
004	NUM	013	018	Izvidite kakva je zemlja, da li je narod koji živi u njoj jak ili slab, ima li ih malo ili mnogo.
004	NUM	013	019	Da li je zemlja u kojoj žive dobra ili loša? Da li su gradovi u kojima žive neograđeni ili utvrđeni?
004	NUM	013	020	Da li je zemlja plodna ili neplodna? Ima li u njoj drveća ili nema? Budite hrabri i donesite od plodova zemlje.“A bilo je vreme ranog grožđa.
004	NUM	013	021	Tada su otišli i izvideli zemlju od pustinje Cin do Reova, kod Levo-Amata.
004	NUM	013	022	Popeli su se u Negev i došli u Hevron, gde su živeli Enakovi potomci Ahiman, Sesaj i Talmaj. (Hevron je bio izgrađen sedam godina pre egipatskog Soana.)
004	NUM	013	023	Kad su došli do potoka Eshola, odsekli su lozu s jednim grozdom, koji su dvojica nosila na motki, a poneli su i narova i smokava.
004	NUM	013	024	To mesto se prozvalo potok Eshol zbog grozda koji su tamo Izrailjci odsekli.
004	NUM	013	025	Iz izviđanja zemlje su se vratili posle četrdeset dana.
004	NUM	013	026	Po povratku su otišli k Mojsiju, Aronu i svoj izrailjskoj zajednici u Kadis u Faranskoj pustinji, i doneli izveštaj njima i svoj zajednici, a pokazali su im i plodove zemlje.
004	NUM	013	027	Ispričali su mu: „Otišli smo u zemlju u koju si nas poslao, i zaista u njoj teku med i mleko. Ovo su njeni plodovi!
004	NUM	013	028	Ali narod koji živi u zemlji je moćan, a gradovi su utvrđeni i veoma veliki. Tamo smo videli i Enakove potomke.
004	NUM	013	029	U Negevu žive Amaličani, a u gorju žive Hetiti, Jevusejci i Amorejci. Hananci žive uz more i uz Jordan.“
004	NUM	013	030	Tada Halev utiša narod pred Mojsijem i reče: „Hajde, pođimo gore i osvojimo je, jer je možemo savladati!“
004	NUM	013	031	Ali ljudi koji su otišli gore s njim rekoše: „Ne možemo ići gore na onaj narod, jer je jači od nas!“
004	NUM	013	032	Tako su među Izrailjcima raširili nepovoljan izveštaj o zemlji koju su izviđali, govoreći: „Zemlja kroz koju smo prošli da je izvidimo je zemlja koja proždire svoje stanovnike, a sav narod koji smo videli u njoj je gorostasan!
004	NUM	013	033	Tamo smo videli i Nefilime – Enakovce divovskog porekla. Činilo nam se da smo prema njima kao skakavci, a tako se i njima činilo.“
004	NUM	014	001	Na to se sva zajednica uzbunila i udarila u viku; i narod je plakao one noći.
004	NUM	014	002	Svi su Izrailjci gunđali protiv Mojsija i Arona; sva im je zajednica govorila: „E, da smo samo pomrli u Egiptu, ili u pustinji!
004	NUM	014	003	Zašto nas Gospod vodi u ovu zemlju? Da poginemo od mača, a naše žene i deca da postanu roblje? Nije li bolje za nas da se vratimo u Egipat?“
004	NUM	014	004	Tada rekoše jedan drugom: „Hajde da postavimo vođu i vratimo se u Egipat!“
004	NUM	014	005	Mojsije i Aron padoše ničice pred svom izrailjskom zajednicom.
004	NUM	014	006	Tada su Isus, sin Navinov, i Halev, sin Jefonijin, koji su bili među onima što su uhodili zemlju, razderali svoju odeću
004	NUM	014	007	i rekli svoj izrailjskoj zajednici: „Zemlja kroz koju smo prošli da je izvidimo izvanredno je lepa zemlja!
004	NUM	014	008	Ako budemo ugodni Gospodu, on će nas uvesti u ovu zemlju i dati nam je. To je zemlja u kojoj teku med i mleko.
004	NUM	014	009	Samo se ne bunite protiv Gospoda. Ne bojte se naroda zemlje, jer su za nas kao zalogaj hleba; njih nema ko da zaštiti, a s nama je Gospod. Ne bojte se!“
004	NUM	014	010	Međutim, sva je zajednica pretila da će ih kamenovati. Tada se slava Gospodnja ukazala svim Izrailjcima kod Šatora od sastanka.
004	NUM	014	011	Gospod reče Mojsiju: „Dokle će me prezirati ovaj narod? Dokle će odbijati da mi veruju uprkos svih znakova koje sam učinio među njima?
004	NUM	014	012	Udariću ih pomorom i zatrti ih, a od tebe ću učiniti narod veći i moćniji od njih.“
004	NUM	014	013	Ali Mojsije reče Gospodu: „Kad to čuju Egipćani između kojih si izveo ovaj narod svojom silom,
004	NUM	014	014	oni će to reći stanovnicima ove zemlje. A oni su čuli da si ti, Gospode, usred ovoga naroda; da im se ti, Gospode, ukazuješ licem u lice, i da tvoj oblak stoji nad njima; da ideš pred njima, danju u stubu od oblaka, a noću u stubu od ognja.
004	NUM	014	015	Ako pobiješ ovaj narod do poslednjeg, onda će narodi, koji su čuli za tvoje ime, reći:
004	NUM	014	016	’Gospod nije mogao da dovede ovaj narod u zemlju koju im je uz zakletvu obećao, pa ih je zato pobio u pustinji.’
004	NUM	014	017	A sad, Gospode, neka se pokaže tvoja sila, kao što si obećao, rekavši:
004	NUM	014	018	’Gospod je spor na srdžbu, bogat milošću, oprašta krivicu i prestup, ali krivca ne ostavlja nekažnjena, nego kažnjava nepravdu otaca na njihovoj deci i unucima sve do trećeg i četvrtog kolena.’
004	NUM	014	019	Oprosti krivicu ovom narodu po velikoj tvojoj milosti, kao što si mu opraštao od Egipta pa do sada.“
004	NUM	014	020	Gospod reče: „Opraštam po tvojoj reči.
004	NUM	014	021	Ali, tako mi života, i tako slava Gospodnja ispunila svu zemlju,
004	NUM	014	022	ni jedan od ljudi koji su videli moju slavu i znakove koje sam učinio u Egiptu i u pustinji, a koji su me iskušavali deset puta i bili neposlušni mome glasu,
004	NUM	014	023	neće videti zemlju koju sam uz zakletvu obećao njihovim ocima. Ni jedan od tih što su me prezreli neće je videti.
004	NUM	014	024	A svoga slugu Haleva – zato što je drugačijeg duha i zato što se potpuno pouzdao u mene – njega ću odvesti u zemlju u koju je otišao, i njegovi će je potomci dobiti u posed.
004	NUM	014	025	Pošto Amaličani i Hananci žive u dolini, sutra se vratite i idite u pustinju prema Crvenom moru.“
004	NUM	014	026	Zatim Gospod reče Mojsiju i Aronu:
004	NUM	014	027	„Dokle će ova opaka zajednica da gunđa protiv mene? Čuo sam prigovore Izrailjaca, koji gunđaju protiv mene.
004	NUM	014	028	Reci im:’Tako mi moga života – govori Gospod – učiniću vam ono što ste mi rekli na moje uši.
004	NUM	014	029	Vaša će mrtva tela popadati po ovoj pustinji, svi vi koji ste uvedeni u razne popise, od dvadeset godina pa naviše, vi koji ste gunđali protiv mene;
004	NUM	014	030	ni jedan od vas neće ući u zemlju za koju sam se uz podignutu ruku zakleo da ću vas naseliti u njoj, osim Haleva, sina Jefonijinog i Isusa, sina Navinovog.
004	NUM	014	031	Ipak, vašu decu, za koju ste rekli da će postati roblje, njih ću uvesti da upoznaju zemlju koju ste vi prezreli.
004	NUM	014	032	A vaša mrtva tela će popadati po ovoj pustinji.
004	NUM	014	033	Vaša deca će biti pastiri u pustinji četrdeset godina i ispaštati zbog vašeg neverstva, dok vaša tela do poslednjeg ne propadaju mrtva u pustinji.
004	NUM	014	034	Ispaštaćete svoje krivice četrdeset godina, prema broju dana – četrdeset dana tokom kojih ste izviđali zemlju, za svaki dan po godinu. Tako ćete znati šta znači protiviti mi se.’
004	NUM	014	035	To sam ja, Gospod, rekao, i ja ću to jamačno učiniti svoj ovoj opakoj zajednici koja se urotila protiv mene. U ovoj pustinji će skončati; tu će pomreti.
004	NUM	014	036	A ljudi koje je Mojsije poslao da izvide zemlju, i koji su se vratili i izazvali svu zajednicu da gunđa protiv njega donevši nepovoljan izveštaj o zemlji,
004	NUM	014	037	isti ti ljudi koji su doneli nepovoljan izveštaj o zemlji, pomrli su od pošasti pred Gospodom.
004	NUM	014	038	Od tih ljudi koji su išli da izvide zemlju, preživeli su samo Isus, sin Navinov, i Halev, sin Jefonijin.“
004	NUM	014	039	Kad je Mojsije izgovorio ove reči svem izrailjskom narodu, narod se veoma ožalostio.
004	NUM	014	040	Ali u rano jutro oni ustanu i počnu da se penju na vrh gorja, govoreći: „Zgrešili smo, ali evo, idemo na mesto o kome je Gospod govorio.“
004	NUM	014	041	Mojsije im reče: „Zašto prestupate zapovest Gospodnju? To neće uspeti.
004	NUM	014	042	Ne penjite se, jer Gospod nije među vama; inače ćete biti potučeni od svojih neprijatelja!
004	NUM	014	043	Naime, ispred vas su Amaličani i Hananci, pa ćete izginuti od mača. Odvratili ste se od Gospoda, i zato Gospod neće biti s vama.“
004	NUM	014	044	Ali oni prkosno nastaviše da se penju na vrh gorja, iako ni Mojsije, ni Kovčeg Gospodnjeg saveza, nisu pošli iz tabora.
004	NUM	014	045	Tada su sišli Amaličani i Hananci koji su živeli u gorju, i potukli ih, goneći ih sve do Orme.
004	NUM	015	001	Gospod reče Mojsiju:
004	NUM	015	002	„Govori Izrailjcima. Reci im:’Kad uđete u zemlju koju vam dajem da se u njoj naselite,
004	NUM	015	003	pa budete hteli da prinesete paljenu žrtvu Gospodu od krupne ili sitne stoke na ugodan miris Gospodu, bilo žrtvu svespalnicu ili žrtvu radi ispunjenja zaveta, ili dobrovoljnu žrtvu, ili u vreme praznika,
004	NUM	015	004	onaj ko prinosi prinos Gospodu, neka prinese i žitnu žrtvu, jednu desetinu efe brašna umešenog sa četvrtinom hina ulja.
004	NUM	015	005	Za svako jagnje koje se prinosi na žrtvu svespalnicu ili neku drugu žrtvu, prinesi i četvrtinu hina vina za žrtvu izlivnicu.
004	NUM	015	006	Za ovna, prinesi žitnu žrtvu od dve desetine efe brašna umešenog s jednom trećinom hina ulja,
004	NUM	015	007	a za žrtvu izlivnicu prinesi jednu trećinu hina vina na ugodan miris Gospodu.
004	NUM	015	008	Kad prinosiš Gospodu junca na žrtvu svespalnicu, bilo kao žrtvu za ispunjenje zaveta, ili kao žrtvu mira,
004	NUM	015	009	uz junca prinesi i žitnu žrtvu od tri desetine efe brašna zamešenog s pola hina ulja.
004	NUM	015	010	Za žrtvu izlivnicu prinesi pola hina vina na ugodan miris Gospodu.
004	NUM	015	011	Tako treba učiniti sa svakim volom i ovnom, i sa svakim živinčetom, jagnjetom ili jaretom.
004	NUM	015	012	Koliko god da ih prinesete, tako učinite sa svakim, koliko god da ih ima.
004	NUM	015	013	Neka svako ko je rođen u zemlji postupi ovako kad prinosi paljenu žrtvu na ugodan miris Gospodu.
004	NUM	015	014	Ako se stranac doseli k vama, ili se trajno nastani među vama, i hoće da prinese paljenu žrtvu na ugodni miris Gospodu, neka je prinese onako kako je vi prinosite. Ista je uredba i za vas i za stranca.
004	NUM	015	015	To je trajna uredba za vaše naraštaje. I vi i stranci bićete jednaki pred Gospodom.
004	NUM	015	016	Isti zakon i isti propis važiće i za vas i za stranca koji boravi među vama.’“
004	NUM	015	017	Gospod reče Mojsiju:
004	NUM	015	018	„Govori Izrailjcima. Reci im:’Kad budete ušli u zemlju u koju vas vodim,
004	NUM	015	019	i budete jeli hleb te zemlje, prinesite prinos Gospodu.
004	NUM	015	020	Od prvine testa prinesite prinos u vidu kolača; prinesite ga kao što se prinosi prinos s gumna.
004	NUM	015	021	Prinosite Gospodu prinos od prvine testa od naraštaja do naraštaja.
004	NUM	015	022	Ali ako nehotice zgrešite, pa ne izvršite sve ove zapovesti koje je Gospod dao Mojsiju;
004	NUM	015	023	sve što vam je Gospod zapovedio preko Mojsija, od dana kada vam je Gospod dao zapovest za sve vaše naraštaje, do sad,
004	NUM	015	024	ukoliko je učinjeno nehotice, bez znanja zajednice, neka sva zajednica prinese od krupne stoke jednog junca kao žrtvu svespalnicu na ugodan miris Gospodu, zajedno sa žitnom žrtvom i žrtvom izlivnicom, po propisu, i jednog jarca za žrtvu za greh.
004	NUM	015	025	Sveštenik neka izvrši obred otkupljenja za svu izrailjsku zajednicu i biće im oprošteno; greh, naime, nije bio učinjen namerno, a oni su prineli svoju žrtvu – paljenu žrtvu Gospodu – i žrtvu za greh radi svoje greške.
004	NUM	015	026	Tako će biti oprošteno svoj izrailjskoj zajednici i svakom strancu koji je među njima, jer je sav narod nehotice zgrešio.
004	NUM	015	027	Ako neko nehotice zgreši, neka prinese jedno žensko jare od godinu dana kao žrtvu za greh.
004	NUM	015	028	Zatim neka sveštenik izvrši obred otkupljenja pred Gospodom za onoga ko je nehotice zgrešio, jer je nenamerno zgrešio; kad izvrši obred otkupljenja za njega, biće mu oprošteno.
004	NUM	015	029	Bilo da se radi o Izrailjcu rođenom u zemlji ili o strancu među njima, isti zakon važi za svakog ko nehotice zgreši.
004	NUM	015	030	Ako neko iz prkosa uvredi Gospoda, bilo da je rođen u zemlji ili je stranac, neka se takav istrebi iz svoga naroda.
004	NUM	015	031	Pošto je prezreo Gospodnju reč i prekršio njegovu zapovest, neka se takav čovek istrebi; njegova krivica ostaće na njemu.’“
004	NUM	015	032	Dok su Izrailjci bili u pustinji, našli su čoveka koji je skupljao granje na subotnji dan.
004	NUM	015	033	Oni koji su ga našli da skuplja granje odveli su ga pred Mojsija, Arona i svu zajednicu.
004	NUM	015	034	Stavili su ga pod stražu, jer još nije bilo jasno kako treba postupiti s njim.
004	NUM	015	035	Gospod reče Mojsiju: „Neka se čovek svakako pogubi. Neka ga sva zajednica zaspe kamenjem izvan tabora.“
004	NUM	015	036	Tada ga je sva zajednica izvela izvan tabora i zasula ga kamenjem, te je umro, kao što je Gospod rekao Mojsiju.
004	NUM	015	037	Gospod reče Mojsiju:
004	NUM	015	038	„Govori Izrailjcima. Reci im neka prave rese na skutima svoje odeće, od naraštaja do naraštaja, a na resu svakog skuta neka privezuju ljubičastu vrpcu.
004	NUM	015	039	Imaćete resu da se, kad je vidite, setite svih Gospodnjih zapovesti i vršite ih, kako ne biste sledili svoje srce i svoje oči, koje vas navode na neverstvo.
004	NUM	015	040	Tada ćete se sećati svih mojih zapovesti i vršiti ih, pa ćete biti sveti svom Bogu.
004	NUM	015	041	Ja sam Gospod, Bog vaš, koji sam vas izveo iz Egipta, da vam budem Bog. Ja sam Gospod, Bog vaš!“
004	NUM	016	001	A Korej, sin Isarov, sin Katov, sin Levijev, Datan i Aviron, sinovi Elijavovi, i Avnan, sin Faletov, sin Ruvimov,
004	NUM	016	002	se pobuniše protiv Mojsija. S njima je bilo i dve stotine pedeset Izrailjaca, knezova zajednice, uglednih ljudi, koje je izabrala zajednica.
004	NUM	016	003	Okupe se oni protiv Mojsija i Arona i kažu im: „Prevršili ste meru! Sva je zajednica sveta, svaki od njih, a Gospod je među njima. Vi se postavljate iznad Gospodnje zajednice!“
004	NUM	016	004	Kad je Mojsije to čuo, pao je ničice.
004	NUM	016	005	Zatim je rekao Koreju i svoj njegovoj zajednici: „Ujutro će Gospod obznaniti ko je njegov i ko je svet, i kome dopušta da stupi pred njega. Onaj koga izabere, tome će dopustiti da stupa pred njega.
004	NUM	016	006	Neka Korej i sva njegova zajednica urade ovo: uzmite kadionice,
004	NUM	016	007	pa sutra u njih stavite vatru, a na nju stavite kad pred Gospodom. Čovek koga Gospod izabere, taj će biti svet. Vi ste prevršili meru, sinovi Levijevi!“
004	NUM	016	008	Zatim Mojsije reče Koreju: „Čujte, sinovi Levijevi!
004	NUM	016	009	Zar vam je malo što vas je Bog Izrailjev izdvojio iz sve Izrailjeve zajednice i dopustio da stupate pred njega, da obavljate službu u Gospodnjem Prebivalištu, i da stojite pred zajednicom i služite joj?
004	NUM	016	010	On je dozvolio tebi i svoj tvojoj braći sa tobom, sinovima Levijevim, da stupate pred njega, a vi još tražite i sveštenstvo.
004	NUM	016	011	Stoga ste se ti i tvoja zajednica udružili protiv Gospoda; jer ko je Aron da gunđate protiv njega?“
004	NUM	016	012	Zatim je Mojsije poslao da pozovu Datana i Avirona, sina Elijavovog. Oni rekoše: „Mi nećemo doći gore.
004	NUM	016	013	Nije li dovoljno što si nas izveo iz zemlje u kojoj teku med i mleko da nas pomoriš u pustinji, nego još hoćeš i da gospodariš nad nama?
004	NUM	016	014	Osim toga, nisi nas doveo u zemlju u kojoj teku med i mleko, i nisi nam dao u posed njive i vinograde. Šta hoćeš? Da prevedeš ove ljude žedne preko vode? Nećemo doći gore.“
004	NUM	016	015	Mojsije se vrlo naljuti i reče Gospodu: „Ne obaziri se na njihove prinose. Od njih nisam uzeo ni magarca, niti sam naudio kome od njih.“
004	NUM	016	016	A Koreju Mojsije reče: „Pojavite se pred Gospodom, ti i tvoja zajednica. Budite sutra ovde ti, oni i Aron.
004	NUM	016	017	Neka svaki uzme svoju kadionicu i u nju stavi kad, i prinese svoju kadionicu pred Gospoda, dve stotine pedeset kadionica. Ti i Aron uzmite svoje kadionice.“
004	NUM	016	018	Svaki čovek je uzeo svoju kadionicu i u nju stavio vatru i položio na nju kad. Zatim su stali na ulaz Šatora od sastanka sa Mojsijem i Aronom.
004	NUM	016	019	Kad je Korej okupio svu zajednicu na ulaz Šatora od sastanka, pojavila se slava Gospodnja svoj zajednici.
004	NUM	016	020	Tada Gospod reče Mojsiju i Aronu:
004	NUM	016	021	„Odvojte se od ove zajednice, da ih dokrajčim za čas.“
004	NUM	016	022	Ali oni padoše na zemlju i rekoše: „O, Bože duhova svih stvorenja, zar ćeš se razgneviti na svu zajednicu zato što je jedan čovek sagrešio?“
004	NUM	016	023	Gospod reče Mojsiju i Aronu:
004	NUM	016	024	„Reci zajednici:’Odstupite od Korejevih, Datanovih, i Avironovih šatora.’“
004	NUM	016	025	Mojsije ustane i ode k Datanu i Avironu; pratili su ga izrailjske starešine.
004	NUM	016	026	Tada je rekao zajednici: „Odstupite od šatora ovih opakih ljudi, i ne dirajte ništa što im pripada, da ne izginete zbog njihovih greha.“
004	NUM	016	027	Tada su odstupili od šatora Koreja, Datana i Avirona. A Aviron i Datan su izašli i stali na ulaz svojih šatora sa svojim ženama, sinovima i malom decom.
004	NUM	016	028	Tada Mojsije reče: „Ovako ćete znati da me je Gospod poslao da učinim sva ova dela, i da ih ne činim od svoje volje.
004	NUM	016	029	Ako ovi ljudi umru kao što svi ljudi umiru, te ih zadesi ono što zadesi sve ljude, onda me Gospod nije poslao.
004	NUM	016	030	Ali ako Gospod učini nešto neviđeno: ako zemlja otvori svoje ždrelo i proguta i njih i sve što je njihovo, pa živi siđu u Svet mrtvih, tada ćete znati da su ti ljudi prezreli Gospoda.“
004	NUM	016	031	Čim je izgovorio sve ove reči, rascepi se zemlja pod njima;
004	NUM	016	032	zemlja je otvorila svoje ždrelo i progutala i njih i njihove domove, sa svim Korejevim ljudima i svom njihovom imovinom.
004	NUM	016	033	Tako su i oni i sve njihovo živi sišli u Svet mrtvih; zemlja se zatvorila nad njima, pa su nestali iz zbora.
004	NUM	016	034	Sav se Izrailj, koji je bio oko njih, razbežao kad je čuo njihove krike, govoreći: „Bežimo, da i nas ne proguta zemlja!“
004	NUM	016	035	Tada je planuo oganj od Gospoda i proždro onih dve stotine pedeset ljudi, koji su prineli kad.
004	NUM	016	036	Zatim Gospod reče Mojsiju:
004	NUM	016	037	„Reci Eleazaru, sinu sveštenika Arona, da iz tog zgarišta izvadi kadionice – jer su posvećene – a vatru neka razbaca podalje.
004	NUM	016	038	A od kadionica ljudi koji su zgrešili po cenu svojih života, neka se iskuju pločice za oblaganje žrtvenika. Naime, prineli su ih pred Gospodom, pa su postale svete. Neka budu znak za Izrailjce.“
004	NUM	016	039	Sveštenik Eleazar je uzeo bronzane kadionice koje su prineli oni što su izgoreli, pa su ih iskovali u pločice za žrtvenik.
004	NUM	016	040	One su opomena Izrailjcima da niko neovlašćeni, koji nije od Aronovog potomstva, ne pristupa da prinese kad pred Gospodom, da ne bio prošao kao Korej i njegova zajednica, po reči koju mu je Gospod rekao preko Mojsija.
004	NUM	016	041	Ali već sledećeg dana, sav je izrailjski zbor gunđao protiv Mojsija i Arona. Govorili su: „Vi ste pobili narod Gospodnji!“
004	NUM	016	042	Dok se zbor sabirao protiv njih, Mojsije i Aron se okrenuše prema Šatoru od sastanka, kad gle, on pokriven oblakom i slava se Gospodnja pojavi.
004	NUM	016	043	Mojsije i Aron dođu pred Šator od sastanka.
004	NUM	016	044	Tada Gospod reče Mojsiju:
004	NUM	016	045	„Uklonite se od ove zajednice da ih istrebim za čas!“Oni padoše ničice.
004	NUM	016	046	Mojsije reče Aronu: „Uzmi kadionicu i stavi u nju vatru sa žrtvenika, a na nju stavi kad, pa pohitaj k zajednici da izvršiš za nju obred otkupljenja, jer je planuo gnev Gospodnji; pomor je već počeo.“
004	NUM	016	047	Aron uzme kadionicu, kao što mu je Mojsije rekao, i otrči usred zbora. A tamo, pomor već počeo među narodom. Tada je stavio kad i izvršio obred otkupljenja za narod.
004	NUM	016	048	Stao je između mrtvih i živih i pošast je prestala.
004	NUM	016	049	Od pošasti je pomrlo četrnaest hiljada sedam stotina, osim onih što su izginuli zbog Koreja.
004	NUM	016	050	Pošto je pošast prestala, Aron se vratio k Mojsiju na ulaz Šatora od sastanka.
004	NUM	017	001	Tada Gospod reče Mojsiju:
004	NUM	017	002	„Govori Izrailjcima i uzmi od njih štapove prema njihovim otačkim domovima, po jedan štap od svakog kneza svoga otačkog doma – ukupno dvanaest štapova – i napiši ime svakog čoveka na njegovom štapu.
004	NUM	017	003	Zatim napiši Aronovo ime na Levijevom štapu, jer na svaki otački dom ide po jedan štap.
004	NUM	017	004	Stavi ih u Šator od sastanka pred Svedočanstvom, gde se sastajem sa vama.
004	NUM	017	005	Kada štap onog čoveka koga je izaberem propupi, tada ću okončati gunđanje Izrailjaca protiv tebe.“
004	NUM	017	006	Mojsije je rekao Izrailjcima neka mu svi knezovi daju štap, za svakog kneza jedan štap prema njihovim otačkim domovima, ukupno dvanaest štapova. Aronov štap je bio među njihovim.
004	NUM	017	007	Mojsije položi štapove u Šator svedočanstva pred Gospodom.
004	NUM	017	008	Sutradan, kad je Mojsije došao u Šator svedočanstva, a ono, Aronov štap iz Levijevog doma propupeo; poterali pupoljci, procvetali cvetovi i sazreli bademi.
004	NUM	017	009	Mojsije je izneo sve štapove koji su bili pred Gospodom i dao ih svim Izrailjcima. Svaki čovek je pogledao i uzeo svoj štap.
004	NUM	017	010	Gospod reče Mojsiju: „Vrati Aronov štap u Svedočanstvo da se čuva kao opomena pobunjenicima. Tako će se okončati njihovo gunđanje protiv mene, pa neće izginuti.“
004	NUM	017	011	Kako mu je Gospod zapovedio, tako je Mojsije učinio.
004	NUM	017	012	Tada Izrailjci rekoše Mojsiju: „Izgibosmo! Propadosmo! Svi propadosmo!
004	NUM	017	013	Ko god priđe Prebivalištu Gospodnjem, umreće! Zar ćemo izginuti do poslednjeg?“
004	NUM	018	001	Gospod reče Aronu: „Ti, tvoji sinovi i tvoj otački dom s tobom bićete odgovorni za krivice u Svetilištu. A ti i tvoji sinovi bićete odgovorni za krivice koje se tiču vašeg sveštenstva.
004	NUM	018	002	Dovedi i svoju braću iz Levijevog plemena, tvog otačkog plemena, da ti se pridruže i da služe tebi i tvojim sinovima pred Šatorom svedočanstva.
004	NUM	018	003	Oni će obavljati dužnosti za tebe i za sav Šator. Ipak, ne smeju prilaziti svetim stvarima i žrtveniku, da ne poginu i oni i vi.
004	NUM	018	004	Neka ti se pridruže i obavljaju dužnosti u Šatoru od sastanka za celokupnu službu u Šatoru. Neovlašćeni neka vam ne prilaze.
004	NUM	018	005	Obavljajte dužnosti u Svetinji i oko žrtvenika, da ne bi više dolazio gnev na Izrailjce.
004	NUM	018	006	Ja sam, evo, odvojio vašu braću Levite između Izrailjaca; njih sam vam dao na dar kao posvećene Gospodu da obavljaju službu u Šatoru od sastanka.
004	NUM	018	007	A vi i vaši sinovi pazite na svoje sveštenstvo u pogledu svih stvari koje se tiču žrtvenika i prostora iza zavese. Dajem vam na dar svešteničku službu. Ako neovlašćeni pristupi, neka se pogubi.“
004	NUM	018	008	Gospod reče Aronu: „Evo, predajem ti u dužnost moje prinose, sve svete prinose Izrailjaca. Dajem ih tebi i tvojim sinovima u deo; to je trajna uredba.
004	NUM	018	009	Ovo neka pripadne tebi od najsvetijih žrtava koje se pale: svaki njihov prinos, svaka njihova žrtva, svaka žrtva za greh i svaka žrtva za prestup, koja mi se prinosi kao najsvetija žrtva, neka pripadne tebi i tvojim sinovima.
004	NUM	018	010	Jedite je na najsvetijem mestu; neka je jede svaki muškarac. Neka ti bude sveta!
004	NUM	018	011	Neka i ovo bude tvoje: sve žrtve dizanice Izrailjaca koje oni prinose na dar, dajem tebi i tvojim sinovima s tobom; to je trajna uredba. Svako ko je čist u tvome domu može je jesti.
004	NUM	018	012	Dajem ti i sve što je najbolje od ulja, vina i žita koje oni donose Gospodu.
004	NUM	018	013	Prvi plodovi od svega što donose Gospodu s njihove zemlje biće tvoji. Svako ko je čist u tvome domu može da ih jede.
004	NUM	018	014	I sve što je posvećeno u Izrailju neka bude tvoje.
004	NUM	018	015	Sve što se prvo rodi iz majčine utrobe, svako živo biće, čovek ili životinja, koje se prinosi Gospodu, biće tvoje. Ali prvenca, bilo od čoveka ili od životinje, moraš da otkupiš. Otkupi i prvinu nečistih životinja.
004	NUM	018	016	Kad navrše mesec dana, otkupljuj ih po otkupnoj ceni od pet srebrnih šekela, prema hramskom šekelu, što je dvadeset gera.
004	NUM	018	017	Međutim, ne otkupljuj prvenca od krave, ovce i koze; oni su posvećeni. Njihovom krvlju zapljusni žrtvenik, a njihovo salo spali kao paljenu žrtvu na ugodan miris Gospodu.
004	NUM	018	018	Njihovo meso neka pripadne tebi, kao i grudi žrtve dizanice i desna plećka.
004	NUM	018	019	Sve svete prinose koje Izrailjci prinose Gospodu, dajem tebi i tvojim sinovima i ćerkama po trajnoj uredbi. To je večni savez potvrđen solju pred Gospodom, tebi i tvome potomstvu s tobom.“
004	NUM	018	020	Gospod reče Aronu: „Ti nećeš dobiti nasledstvo u njihovoj zemlji, niti ćeš dobiti deo među njima. Ja sam tvoj deo i tvoje nasledstvo među Izrailjcima.
004	NUM	018	021	Levijevim potomcima dajem zauzvrat u nasledstvo desetinu od svega u Izrailju, radi njihove službe, službe koju vrše u Šatoru od sastanka.
004	NUM	018	022	Zato neka Izrailjci ne pristupaju više Šatoru od sastanka, kako ne bi navukli na sebe greh, te izginuli.
004	NUM	018	023	Leviti neka vrše službu u Šatoru od sastanka; ostali će navući na sebe krivicu. To je trajna uredba za njihove naraštaje među Izrailjcima. Ali, nasledstvo neće primiti u posed,
004	NUM	018	024	zato što Levitima dajem u nasledstvo desetinu od prinosa koje Izrailjci prinose na dar Gospodu. Zato sam rekao za njih:’Oni neće dobiti nasledstvo meću Izrailjcima.’“
004	NUM	018	025	Gospod reče Mojsiju:
004	NUM	018	026	„Govori Levitima i reci im:’Kad primate od Izrailjaca desetinu koju sam vam od njih dao u nasledstvo, onda vi prinesite dar Gospodu: desetinu od desetine.
004	NUM	018	027	To će vam se računati u dar, isto kao žito sa gumna i vino iz muljare.
004	NUM	018	028	Tako ćete i vi prinositi dar Gospodu od svih svojih desetina koje primate od Izrailjaca. Od njih ćete davati Gospodnji dar svešteniku Aronu.
004	NUM	018	029	Od svih prinosa koje dobijate, prinesite Gospodu najbolji, najsvetiji deo.’
004	NUM	018	030	Reci im:’Kad prinesete najbolji deo od njih, to će se Levitima računati isto kao i urod od gumna i urod od muljare.
004	NUM	018	031	To možete jesti na svakom mestu, vi i vaši ukućani, jer je to plata za vašu službu u Šatoru od sastanka.
004	NUM	018	032	Kad prinesete najbolji deo od toga, nećete navući greh na sebe. Tako nećete oskrnaviti svete prinose Izrailjaca, i nećete izginuti.’“
004	NUM	019	001	Gospod reče Mojsiju i Aronu:
004	NUM	019	002	„Ovo je odredba zakona koju je Gospod zapovedio: reci Izrailjcima neka dovedu k tebi crvenu junicu, besprekornu, na kojoj nema mane, i na koju još nije bio stavljan jaram.
004	NUM	019	003	Predaj je svešteniku Eleazaru. Neka je odvedu izvan tabora, pa neka je zakolju pred njim.
004	NUM	019	004	Zatim neka Eleazar stavi nešto njene krvi na svoj prst i poškropi njome sedam puta u pravcu Šatora od sastanka.
004	NUM	019	005	Potom neka junica bude spaljena na njegove oči; neka se spali njena koža, njeno meso, njena krv i njena balega.
004	NUM	019	006	Onda neka sveštenik uzme nešto kedrovog drveta, izopa i skerletnog prediva, pa neka to baci u vatru.
004	NUM	019	007	Neka sveštenik opere svoju odeću i svoje telo u vodi. Nakon toga, neka dođe u tabor. Ipak, sveštenik će biti nečist do večeri.
004	NUM	019	008	Neka i onaj koji je obavio spaljivanje opere svoju odeću u vodi i opere svoje telo u vodi, i ostane nečist do večeri.
004	NUM	019	009	Zatim neka jedan čist čovek skupi pepeo od junice i iznese ga izvan tabora, na čisto mesto, da se čuva za vodu očišćenja za Izrailjevu zajednicu; to je žrtva za greh.
004	NUM	019	010	Onaj koji je skupljao juničin pepeo neka opere svoju odeću i bude nečist do večeri. To je trajna uredba i za Izrailjce i za stranca među njima.
004	NUM	019	011	Svako ko dotakne mrtvo ljudsko telo biće nečist sedam dana.
004	NUM	019	012	Taj neka se očisti vodom trećeg i sedmog dana. Ako se ne očisti trećeg i sedmog dana, neće biti čist.
004	NUM	019	013	Svako ko dotakne leš preminulog čoveka, a ne očisti se, oskrnaviće Gospodnje Prebivalište. Takav čovek neka se istrebi iz Izrailja. Pošto nije bio poškropljen vodom očišćenja, nečist je, te njegova nečistoća ostaje na njemu.
004	NUM	019	014	Ovo je zakon kad čovek umre u šatoru: svako ko uđe u šator i svako ko je u šatoru biće nečist sedam dana.
004	NUM	019	015	I svaka otkrivena posuda koja nema poklopac na sebi biće nečista.
004	NUM	019	016	Ko god se nađe na otvorenom, pa dotakne ubijenog mačem, ili umrlog [prirodnom smrću], ili dotakne ljudsku kost, ili grob, biće nečist sedam dana.
004	NUM	019	017	Za onoga koji se oskrnavio, neka se odvadi malo pepela od spaljene žrtve za greh, i neka se u jednu posudu nalije na njega sveža voda.
004	NUM	019	018	Zatim neka jedna čista osoba uzme izop, zamoči ga u vodu i poškropi šator i sve posuđe i sve osobe koje su tamo, ili onoga koji je dotaknuo kost, ili ubijenog, ili nekoga ko je umro [prirodnom smrću], ili grob.
004	NUM	019	019	Neka čista osoba poškropi oskrnavljenog trećeg i sedmog dana, koji će biti očišćen sedmog dana. Zatim neka opere svoju odeću, opere se vodom, i biće čist do večeri.
004	NUM	019	020	A čovek koji se oskrnavi, a ne očisti se, neka se istrebi iz zbora, jer je oskrnavio Svetilište Gospodnje. Pošto nije bio poškropljen vodom očišćenja, nečist je.
004	NUM	019	021	To će za njih biti večna uredba. Onaj ko škropi vodom očišćenja, neka opere svoju odeću, a onaj ko dotakne vodu očišćenja biće nečist do večeri.
004	NUM	019	022	Sve što nečista osoba dotakne postaće nečisto, i osoba koja to dotakne biće nečista do večeri.“
004	NUM	020	001	Sva je zajednica Izrailjaca došla u pustinju Cin prvog meseca. Narod je boravio u Kadisu. Tamo je umrla Marija, i tamo su je sahranili.
004	NUM	020	002	Ali pošto nije bilo vode za zajednicu, oni su se okupili protiv Mojsija i Arona.
004	NUM	020	003	Narod se prepirao s Mojsijem, govoreći: „Kamo sreće da smo izginuli kad su naša braća izginula pred Gospodom!
004	NUM	020	004	Zašto ste doveli zbor Gospodnji u ovu pustinju? Da pomremo i mi i naša stoka?
004	NUM	020	005	Zašto ste nas izveli iz Egipta? Da nas dovedete na ovo užasno mesto? Nema ovde ni žita, ni smokava, ni loze, ni narova, a nema ni vode za piće!“
004	NUM	020	006	Mojsije i Aron napuste zbor i dođu na ulaz u Šator od sastanka, pa padnu ničice. Tada im se ukazala slava Gospodnja.
004	NUM	020	007	Gospod reče Mojsiju:
004	NUM	020	008	„Uzmi štap, i okupi zbor, ti i tvoj brat Aron, pa na njihove oči naredi steni da iz nje poteče voda. Tako ćeš iz stene izvesti vodu za njih i napojiti zajednicu i njihovu stoku.“
004	NUM	020	009	Mojsije uzme štap pred Gospodom, kako mu je zapovedio.
004	NUM	020	010	Kad su Mojsije i Aron okupili zbor pred stenom, Mojsije im reče: „Čujte, vi buntovnici! Hoćemo li vam izvesti vodu iz ove stene?“
004	NUM	020	011	Zatim Mojsije podiže ruku i dvaput udari svojim štapom po steni. Voda izbi u obilju, pa je pila i zajednica i njihova stoka.
004	NUM	020	012	Tada Gospod reče Mojsiju i Aronu: „Zato što mi niste verovali, te niste objavili moju svetost pred očima Izrailjaca, nećete uvesti ovaj zbor u zemlju koju sam im dao.“
004	NUM	020	013	To su vode Merive, gde su se Izrailjci svađali sa Gospodom, i gde je preko njih objavio svoju svetost.
004	NUM	020	014	Mojsije je iz Kadisa poslao glasnike caru Edoma: „Ovako kaže tvoj brat Izrailj:’Ti znaš za sve nevolje koje su nas snašle.
004	NUM	020	015	Naši preci su sišli u Egipat i živeli u njemu dugo vremena. Ali Egipćani su zlostavljali nas i naše pretke.
004	NUM	020	016	A kad smo zavapili Gospodu, on je čuo naš glas i poslao nam Anđela koji nas je izveo iz Egipta. Sad smo, evo, u Kadisu, gradu na rubu tvoga područja.
004	NUM	020	017	Dopusti nam da prođemo kroz tvoju zemlju. Nećemo prolaziti preko vaših polja i kroz vaše vinograde, niti ćemo piti vodu iz vaših bunara. Ići ćemo carskim putem ne skrećući ni desno ni levo, dok ne prođemo kroz tvoje područje.’“
004	NUM	020	018	Ali Edom odgovori: „Ne prelazi preko moje zemlje, da ne izađem pred tebe s mačem!“
004	NUM	020	019	Izrailjci mu odgovoriše: „Ići ćemo glavnim putem, i ako mi i naša stoka budemo pili tvoju vodu, platićemo. Samo ćemo proći pešice, ništa više.“
004	NUM	020	020	„Ne prolazi!“– odgovori on. Edom je izašao na njih sa silnom vojskom i jakim naoružanjem.
004	NUM	020	021	Pošto je Edom odbio da dozvoli Izrailju da prođe kroz njegovo područje, Izrailj se okrenuo od njega.
004	NUM	020	022	Potom je sva zajednica Izrailjaca otišla iz Kadisa i došla na goru Or.
004	NUM	020	023	Na gori Or, na rubu edomske zemlje, Gospod reče Mojsiju i Aronu:
004	NUM	020	024	„Neka se Aron pridruži svome narodu, jer neće ući u zemlju koju sam dao Izrailjcima, zato što ste se pobunili protiv moje naredbe kod merivskih voda.
004	NUM	020	025	Povedi Arona i njegovog sina Eleazara i izvedi ih na goru Or.
004	NUM	020	026	Skini sa Arona njegovu odeću i obuci u nju njegovog sina Eleazara. A Aron neka se pridruži svome narodu; neka umre tamo.“
004	NUM	020	027	Mojsije učini kako mu je Gospod zapovedio. Popeli su se na goru Or na oči cele zajednice.
004	NUM	020	028	Tada je Mojsije skinuo sa Arona njegovu odeću i obukao u nju njegovog sina Eleazara. Aron je umro tamo na vrhu gore. Zatim su Mojsije i Eleazar sišli s gore.
004	NUM	020	029	Kad je sva zajednica videla da je Aron izdahnuo, sav je dom Izrailjev oplakivao Arona trideset dana.
004	NUM	021	001	Kad je car Arada, Hananac koji je živeo u Negevu, čuo da Izrailj dolazi iz pravca Atarina, napao je Izrailjce i zarobio neke od njih.
004	NUM	021	002	Tada se Izrailj zavetovao Gospodu, rekavši: „Ako predaš ovaj narod u naše ruke, izručićemo njegove gradove kletom uništenju.“
004	NUM	021	003	Gospod je uslišio Izrailjev glas i predao im Hanance. Izručili su kletom uništenju i njih i njihove gradove. Zato se to mesto prozvalo Orma.
004	NUM	021	004	Sa gore Or su se zaputili putem prema Crvenom moru, da bi zaobišli edomsku zemlju. Ali narod je na putu postao nestrpljiv.
004	NUM	021	005	Tada je narod rekao protiv Boga i protiv Mojsija: „Zašto ste nas izveli iz Egipta? Da pomremo u pustinji? Jer nema ni hleba ni vode, a ova jadna hrana nam se ogadila.“
004	NUM	021	006	Tada je Gospod poslao na narod otrovne zmije; one su ih ujedale, pa je pomrlo mnogo naroda u Izrailju.
004	NUM	021	007	Narod je došao k Mojsiju i rekao: „Zgrešili smo kad smo govorili protiv Gospoda i protiv tebe. Pomoli se Gospodu da ukloni zmije od nas!“Mojsije se pomolio za narod.
004	NUM	021	008	Gospod reče Mojsiju: „Napravi [zmiju] otrovnicu i postavi je na stub. Bude li ko ujeden, neka pogleda na nju i preživeće.“
004	NUM	021	009	Mojsije napravi bronzanu zmiju i postavi je na stub. I kad bi zmija ujela nekog, taj bi pogledao u zmiju i ozdravio.
004	NUM	021	010	Izrailjci su nastavili i utaborili se u Ovotu.
004	NUM	021	011	Napustivši Ovot, utaborili su se kod Ije-Avarima, u pustinji nasuprot Moava, prema istoku.
004	NUM	021	012	Odande su otišli i utaborili se kod potoka Zareda.
004	NUM	021	013	Kad su otišli odande, utaborili su se na drugoj strani Arnona, koji je u pustinji i izvire na amorejskoj međi. Naime, Arnon je moavska granica, između Moavaca i Amorejaca.
004	NUM	021	014	Zato se kaže u Knjizi Gospodnjih ratova: „Vajev kod Sufe i arnonski potoci,
004	NUM	021	015	s pritokama što dopiru do mesta Ara, i naslanjaju se na moavsku granicu.“
004	NUM	021	016	Odande odu do Vira, bunara gde je Gospod rekao Mojsiju: „Okupi narod da im dam vodu.“
004	NUM	021	017	Tada je Izrailj zapevao ovu pesmu: „Pokuljaj, bunare! Zapojte mu:
004	NUM	021	018	Bunar su knezovi iskopali, izdubili ga velikaši narodni, žezlom i štapovima svojim.“Iz pustinje odoše u Mantanain,
004	NUM	021	019	iz Mantanaina u Nahaliel, a iz Nahaliela u Vamot;
004	NUM	021	020	iz Vamota u dolinu što je u moavskoj zemlji, kod vrhunca Fasge što se nadvija nad pustarom.
004	NUM	021	021	Izrailj je poslao glasnike Sihonu, amorejskom caru, s porukom:
004	NUM	021	022	„Dozvoli mi da prođem kroz tvoju zemlju. Nećemo skretati ni u polja ni u vinograde, i nećemo piti vodu iz bunara, nego ćemo ići carskim putem, dok ne prođemo tvoje područje.“
004	NUM	021	023	Međutim, Sihon nije dozvolio Izrailju da prođe kroz njegovo područje. Sihon je skupio sav svoj narod i izašao da presretne Izrailja u pustinji. Kad je došao do Jase, stupio je u boj protiv Izrailja.
004	NUM	021	024	Izrailj ga je potukao oštrim mačem i osvojio njegovu zemlju od Arnona do Javoka, sve do Amonaca, jer je amonska granica bila utvrđena.
004	NUM	021	025	Izrailj je zauzeo sve te gradove i nastanio se u svim amorejskim gradovima, Esevonu i svim njegovim selima.
004	NUM	021	026	A Esevon je bio grad amorejskog cara Sihona, koji je ratovao protiv pređašnjeg moavskog cara, od koga je oduzeo svu njegovu zemlju sve do Arnona.
004	NUM	021	027	Zato pesnici kažu: „Dođite u Esevon da se podigne i utvrdi Sihonov grad!
004	NUM	021	028	Jer suknu oganj iz Esevona, plamen iz grada Sihonovog, te proguta Ar moavski i stanovnike visina arnonskih.
004	NUM	021	029	Teško tebi, Moave, propao si, narode Hamosov. Svoje je sinove učinio izbeglicama, a ćerke svoje zatočenicama Sihona, cara amorejskog.
004	NUM	021	030	I potukosmo ih; propade Esevon sve do Devona, opustošismo ih do Nofa što se pruža do Medeve.“
004	NUM	021	031	Tako se Izrailj nastanio u amorejskoj zemlji.
004	NUM	021	032	Nakon što je Mojsije poslao ljude da izvide Jazir, Izrailjci su osvojili njegova sela i izgnali Amorejce koji su tamo živeli.
004	NUM	021	033	Potom su se okrenuli i krenuli gore putem za Vasan. Tada je Og, vasanski car, i sav njegov narod izašao protiv njih u boj kod Edrajina.
004	NUM	021	034	Gospod reče Mojsiju: „Ne boj ga se, jer sam u tvoje ruke predao i njega, i sav njegov narod, i njegovu zemlju. Učini s njim kao što si učinio s amorejskim carem Sihonom, koji je živeo u Esevonu.“
004	NUM	021	035	Tada su potukli njega, njegove sinove i sav njegov narod, tako da mu nije ostao nijedan preživeli; a njegovu zemlju su zaposeli.
004	NUM	022	001	Izrailjci su nastavili put. Utaborili su se na moavskim poljanama na drugoj strani Jordana nasuprot Jerihona.
004	NUM	022	002	A Valak, sin Seforov, je video sve što je Izrailj učinio Amorejcima.
004	NUM	022	003	Moava je obuzeo veliki strah od naroda, jer je bio mnogobrojan; Moava je obuzeo užas pred Izrailjcima.
004	NUM	022	004	Moavci rekoše madijanskim starešinama: „Ova rulja će obrstiti sve oko nas, kao što vo obrsti poljsku travu.“Valak, sin Seforov, je u to vreme bio car Moava.
004	NUM	022	005	Tada je poslao glasnike Valamu, sinu Veorovom, u Fatur, koji je kod Eufrata, u zemlju svoga naroda, da ga pozovu. Rekao je: „Evo, izašao je jedan narod iz Egipta i prekrio zemlju; živi tu, nasuprot mene.
004	NUM	022	006	Dođi stoga i prokuni mi ovaj narod, jer je moćniji od mene, pa ću možda moći da ga savladam i isteram iz zemlje. Znam, naime, da koga ti blagosloviš, taj je blagosloven, a koga prokuneš, taj je proklet.“
004	NUM	022	007	Odu moavske i madijanske starešine noseći sa sobom nagradu za vračanje. Kad su došli Valamu, preneli su mu Valakove reči.
004	NUM	022	008	On im reče: „Prenoćite ovde, a ja ću vam odgovoriti onako kako mi Gospod bude rekao.“Tako su moavski knezovi ostali sa Valamom.
004	NUM	022	009	Bog dođe k Valamu i reče mu: „Ko su ovi ljudi s tobom?“
004	NUM	022	010	Valam odgovori Bogu: „Moavski car Valak, sin Seforov, poslao mi je ovu poruku:
004	NUM	022	011	’Evo, izašao je jedan narod iz Egipta i prekrio zemlju. Stoga, dođi i prokuni mi ih, pa ću možda moći da ih savladam i isteram.’“
004	NUM	022	012	Međutim, Bog odgovori Valamu: „Ne idi s njima! Ne proklinji taj narod, jer je blagosloven.“
004	NUM	022	013	Ujutro Valam ustade i reče Valakovim knezovima: „Vratite se u svoju zemlju, jer je Gospod odbio da me pusti da pođem s vama.“
004	NUM	022	014	Knezovi Moava su ustali, vratili se Valaku i rekli mu: „Valam je odbio da pođe s nama.“
004	NUM	022	015	Valak je ponovo poslao knezove, brojnije i uglednije od prvih.
004	NUM	022	016	Dođu oni k Valamu i poruče mu: „Govori Valak, sin Seforov:’Nemoj oklevati da dođeš k meni,
004	NUM	022	017	jer ću te bogato nagraditi. Učiniću sve što mi kažeš, samo dođi i prokuni mi ovaj narod.’“
004	NUM	022	018	Valam odgovori Valakovim slugama: „Da mi Valak da i punu kuću srebra i zlata, ne bih mogao da prekršim zapovest Gospoda, Boga moga; ništa ne mogu da učinim, ni veliko ni malo.
004	NUM	022	019	A sad prenoćite i vi ovde, da vidim šta će mi još Gospod kazati.“
004	NUM	022	020	Bog dođe noću k Valamu i reče mu: „Ako su ovi ljudi došli da te pozovu, ustani i idi s njima, ali čini samo ono što ti zapovedim.“
004	NUM	022	021	Ujutro Valam ustane, osedla svoju magaricu i ode sa moavskim knezovima.
004	NUM	022	022	Ali Bog se veoma razgnevio zato što je otišao. Dok je Valam jahao svoju magaricu u pratnji dvojice svojih slugu, na put mu se postavio Anđeo Gospodnji da ga spreči
004	NUM	022	023	Kad je magarica ugledala Anđela Gospodnjeg kako stoji na putu sa isukanim mačem u ruci, skrenula je s puta i krenula preko polja. Valam je počeo da tuče magaricu da je vrati na put.
004	NUM	022	024	Zatim je Anđeo Gospodnji stao na uzak put između vinograda, s ogradama s jedne i druge strane.
004	NUM	022	025	No, kad je magarica ugledala Anđela Gospodnjeg, pribila se uz zid i prignječila Valamovu nogu. On je opet istuče.
004	NUM	022	026	Anđeo Gospodnji opet pođe ispred i stane u tesnac, gde se nije moglo skrenuti ni desno ni levo.
004	NUM	022	027	Magarica je videla Anđela Gospodnjeg, pa je legla pod Valamom. Valam se toliko razgnevio da je počeo da je tuče štapom.
004	NUM	022	028	Tada je Gospod otvorio usta magarici i ona reče Valamu: „Šta sam ti učinila da si me tako istukao tri puta?“
004	NUM	022	029	Valam odgovori: „To je zato što praviš budalu od mene! Da imam mač pri sebi, odmah bih te ubio!“
004	NUM	022	030	Magarica reče Valamu: „Nisam li ja tvoja magarica koju si oduvek jahao sve do danas? Jesam li ti ikada činila ovako nešto?“On odgovori: „Nisi.“
004	NUM	022	031	Tada je Gospod otvorio Valamove oči. Kad je video Anđela kako stoji na putu sa isukanim mačem u ruci, poklonio se licem do zemlje.
004	NUM	022	032	Anđeo Gospodnji mu reče: „Zašto si tri puta istukao magaricu? Evo, to sam ja sam izašao da te zaustavim, jer je tvoj put poguban preda mnom.
004	NUM	022	033	Magarica me je videla, pa se okrenula od mene tri puta. Da se nije uklanjala od mene, zaista bih te ubio, a nju bih ostavio u životu.“
004	NUM	022	034	Valam odgovori Anđelu Gospodnjem: „Zgrešio sam. Nisam, naime, znao da ti stojiš na putu da me zaustaviš. Stoga, ako je to zlo u tvojim očima, ja ću se vratiti.“
004	NUM	022	035	Anđeo Gospodnji odgovori Valamu: „Idi sa tim ljudima, ali govori samo ono što ti kažem.“Tako je Valam otišao sa Valakovim knezovima.
004	NUM	022	036	Kad je Valak čuo da je Valam došao, izašao je da ga dočeka u moavskom gradu koji se nalazi kod Arnona, na samoj granici.
004	NUM	022	037	Valak reče Valamu: „Zar nisam slao glasnike da te pozovu? Zašto mi nisi došao? Zar nisam u stanju da te bogato nagradim?“
004	NUM	022	038	Valam odgovori Valaku: „Evo, došao sam k tebi. Ali zar ja mogu da kažem bilo šta? Govoriću samo ono što mi Bog stavi na jezik.“
004	NUM	022	039	Valam ode sa Valakom. Došli su u Kirijat-Uzot.
004	NUM	022	040	Tada je Valak prineo na žrtvu krupnu i sitnu stoku, pa je od toga poslao Valamu i knezovima, koji su bili s njim.
004	NUM	022	041	Sledećeg jutra je poveo Valama i doveo ga na Vamot-Val, odakle je mogao da vidi jedan deo naroda.
004	NUM	023	001	Valam reče Valaku: „Podigni mi ovde sedam žrtvenika i pripremi mi sedam junaca i sedam ovnova.“
004	NUM	023	002	Valak učini onako kako mu je Valam rekao. Zatim su Valak i Valam prineli na žrtveniku jednog junca i jednog ovna.
004	NUM	023	003	Valam reče Valaku: „Ostani kod svoje svespalnice, a ja ću poći; možda će se Gospod sresti sa mnom, pa šta mi kaže, to ću govoriti.“Tako ode on na uzvišicu.
004	NUM	023	004	Gospod je sreo Valama, i [Valam] mu je rekao: „Pripremio sam sedam žrtvenika i na svakom žrtveniku prineo jednog junca i jednog ovna.“
004	NUM	023	005	Tada Gospod stavi reč u Valamova usta i reče: „Vrati se Valaku i govori tako.“
004	NUM	023	006	Kad se vratio Valaku, ovaj je stajao kod svoje svespalnice sa svim moavskim knezovima.
004	NUM	023	007	Tada Valam izreče svoju priču: „Iz Arama me Valak dovede, car moavski iz gorja istočnog:’Dođi – reče – Jakova mi prokuni, dođi i Izrailj prezri!’
004	NUM	023	008	Kako da prokunem koga Bog ne proklinje, i prezrem koga Gospod ne prezire?
004	NUM	023	009	Jer gledam ga s planinskih vrhova, posmatram ga s gorskih uzvišenja; gle naroda koji živi izdvojeno, među narode on se ne računa.
004	NUM	023	010	Ko će izbrojiti prah Jakovljev, ko da izbroji četvrtinu Izrailja? O, kad bih umro smrću pravedničkom, kad bi i moj kraj bio kao njihov!“
004	NUM	023	011	Tada Valak reče Valamu: „Šta si mi to učinio? Doveo sam te da prokuneš moje neprijatelje, a ti si ih obilno blagoslovio.“
004	NUM	023	012	[Valam] odgovori: „Zar da ne kažem verno ono što mi je Gospod stavio u usta?“
004	NUM	023	013	Valak mu reče: „Pođi sa mnom na drugo mesto; odatle ćeš videti samo jedan njegov deo, a ne sav narod. Odande mi ga prokuni.“
004	NUM	023	014	Zatim ga je odveo u Zofimsko polje, na vrh Fasge. Tamo je podigao sedam žrtvenika i na svakom žrtveniku prineo po jednog junca i ovna.
004	NUM	023	015	[Valam] reče Valaku: „Stani tu kod svoje svespalnice, a ja idem onamo da se sretnem [s Gospodom].“
004	NUM	023	016	Gospod sretne Valama, stavi svoju reč u njegova usta i reče: „Vrati se Valaku i govori ovako.“
004	NUM	023	017	Kada se vratio k njemu, Valak je stajao kod svoje svespalnice sa moavskim knezovima. Valak ga upita: „Šta je Gospod rekao?“
004	NUM	023	018	Tada Valam izreče svoju priču: „Ustani, Valače, poslušaj me, sine Seforov!
004	NUM	023	019	Bog nije čovek da bi slagao, ili potomak ljudski da bi se kajao. Zar je šta rekao da nije učinio, izrekao da nije ispunio?
004	NUM	023	020	Zapovest mi dade da blagosiljam, blagoslov je dao i neću ga povući.
004	NUM	023	021	Ne nazire se nesreća u Jakovu, nevolja se ne vidi u Izrailju. S njim je Gospod, Bog njegov, carski mu poklik sred njega odzvanja!
004	NUM	023	022	Bog ih je iz Egipta izveo, on je njemu kao rozi bivolovi.
004	NUM	023	023	Protiv Jakova nema vračanja, protiv Izrailja nema gatanja. Nek se sada priča o Jakovu, o Izrailju nek se pripoveda:’Evo, šta je Bog učinio!’
004	NUM	023	024	Kakav li je to samo narod! Kao lavica ustaje, kao lav se diže, ne leže dok ulov ne proždere i krvi se žrtava ne napije.“
004	NUM	023	025	Tada Valak reče Valamu: „Kad ga već ne možeš prokleti, nemoj ga ni blagosiljati!“
004	NUM	023	026	Valam odgovori Valaku: „Zar ti nisam rekao:’Učiniću sve što mi Gospod bude rekao?’“
004	NUM	023	027	Valam reče Valaku: „Hajde da te odvedem na drugo mesto; možda će Bogu biti po volji da mi ih prokuneš odande!“
004	NUM	023	028	Valak povede Valama na vrh Fegora koji se nadvija nad pustarom.
004	NUM	023	029	Valam reče Valaku: „Podigni mi ovde sedam žrtvenika i pripremi mi sedam junaca i sedam ovnova.“
004	NUM	023	030	Valak je uradio kako mu je Valam rekao, i prineo sedam junaca i sedam ovnova.
004	NUM	024	001	Kad je Valam video da je Gospodu po volji da blagosilja Izrailja, nije više išao da traži znamenja kao prethodna dva puta, nego se okrenuo licem prema pustinji.
004	NUM	024	002	Kad je Valam pogledao, video je kako Izrailj logoruje po svojim plemenima. Tada je Duh Gospodnji došao na njega,
004	NUM	024	003	pa je izrekao svoju priču. Rekao je: „Proroštvo Valama, sina Veorovog, proroštvo čoveka, koji jasno vidi,
004	NUM	024	004	proroštvo onoga što reči Božije čuje. On viđenje prima od Svemoćnoga, na tlo pada očima otvorenim.
004	NUM	024	005	Kako su ti divni šatori, Jakove, i tvoja boravišta, Izrailju!
004	NUM	024	006	Kao potoci granaju se, kao vrtovi pokraj reke, kao aloje koje Gospod posadi, kao kedrovi što su pokraj vode.
004	NUM	024	007	Voda će poteći iz njegovih vedara, potomstvo mu biti nad mnogim vodama. Car će mu se uzdići nad Agagom, i carstvo se njegovo uzvisiti.
004	NUM	024	008	Iz Egipta Bog ga je izveo, on je njemu kao rozi bivolovi. Neprijatelje će svoje proždreti, kosti im slomiti, strelama ih probosti.
004	NUM	024	009	Spustio se kao lav, legao je kao lavica; ko sme njega da izaziva? Blaženi da su koji tebe blagosiljaju, prokleti da su koji tebe proklinju!“
004	NUM	024	010	Tu se Valak razgnevi na Valama, pljesnu dlanom o dlan, pa reče Valamu: „Pozvao sam te da prokuneš moje neprijatelje, a evo, ti si ih blagoslovio sva ova tri puta!
004	NUM	024	011	Odlazi sada u svoje mesto! Rekao sam da ću te bogato nagraditi, ali Gospod ti je uskratio nagradu.“
004	NUM	024	012	Valam odgovori Valaku: „Zar nisam rekao i tvojim glasnicima koje si poslao:
004	NUM	024	013	’Da mi Valak da svoju kuću punu srebra i zlata, ne bih mogao da prekršim zapovest Gospodnju, kako bih na svoju ruku učinio bilo dobro, bilo zlo – govoriću ono što mi Gospod bude rekao’?
004	NUM	024	014	A sad, evo, idem svome narodu, hajde da ti saopštim šta će ovaj narod učiniti tvom narodu u poslednjim danima.“
004	NUM	024	015	Tada Valam izreče svoju priču: „Proroštvo Valama, sina Veorovog, proroštvo čoveka koji jasno vidi,
004	NUM	024	016	proroštvo onoga što Božije reči čuje, i poznaje mudrost Svevišnjega. On viđenje prima od Svemoćnoga, na tlo pada očima otvorenim.
004	NUM	024	017	Vidim ga, ali ne u sadašnjosti, posmatram ga, ali ne iz bliza. Zvezda će izaći od Jakova, žezlo se podići od Izrailja; on će satrti krajeve moavske, i razbiti Sitove potomke.
004	NUM	024	018	Edom će postati tuđa imovina, Sir, dušman njegov zaposednut biće, kad Izrailj nastupi sa silom!
004	NUM	024	019	Vladar će od Jakova izaći, i istrebiti preživele iz grada.“
004	NUM	024	020	Zatim je pogledao prema Amaliku i izrekao svoju priču: „Amalik je bio prvi među narodima, ali mu je kraj u propasti.“
004	NUM	024	021	Onda je pogledao prema Keneju i izrekao svoju priču: „Čvrsto stoji tvoje stanište, gnezdo tvoje na steni počiva.
004	NUM	024	022	No, Kenej će biti istrebljen, kad ga Asirija u roblje odvede.“
004	NUM	024	023	Ponovo Valam izreče svoju priču: „Jao! Ko će preživeti kad Bog učini ovo?
004	NUM	024	024	Brodovi će doći iz Kitima, ali će i on propasti zauvek, kad pokori Asiriju i Evera.“
004	NUM	024	025	Potom Valam ustane i vrati se u svoje mesto, a Valak ode svojim putem.
004	NUM	025	001	Dok je Izrailj boravio u Sitimu, narod je počeo da bludniči s Moavkama.
004	NUM	025	002	One su pozivale narod da prinosi žrtve njihovim bogovima, a narod je jeo i klanjao se njihovim bogovima.
004	NUM	025	003	Tako je Izrailj pristao uz Val-Fegora. Zato je planuo Gospodnji gnev na Izrailja.
004	NUM	025	004	Gospod reče Mojsiju: „Uzmi sve starešine naroda i povešaj ih usred bela dana pred Gospodom, da se Gospodnji gnev odvrati od Izrailja.“
004	NUM	025	005	Mojsije reče Izrailjevim sudijama: „Neka svako od vas pobije one svoje ljude koji su pristali uz Val-Fegora.“
004	NUM	025	006	Dok su oni plakali kod ulaza u Šator od sastanka, dođe neki Izrailjac i dovede jednu Madijanku svojoj braći, na Mojsijeve oči i na oči sve Izrailjeve zajednice.
004	NUM	025	007	Kad je to video Fines, sin Eleazara, Aronovog sina, ustao je i napustio zajednicu. Uzme on koplje u ruku,
004	NUM	025	008	ode za Izrailjcem u šator i oboje ih probode, i Izrailjca i ženu, nju kroz stomak. Tako je prestala pošast među Izrailjcima.
004	NUM	025	009	Od pošasti je izginulo dvadeset četiri hiljade.
004	NUM	025	010	Gospod reče Mojsiju:
004	NUM	025	011	„Fines, sin Eleazara, Aronovog sina, je odvratio moj gnev od Izrailjaca, jer je svojom revnošću pokazao moju revnost među njima, pa nisam istrebio Izrailjce u svojoj revnosti.
004	NUM	025	012	Zato mu reci:’Evo, s njime sklapam savez mira.
004	NUM	025	013	To će njemu i njegovom potomstvu posle njega biti savez trajnog sveštenstva, zbog toga što je bio revnostan za svoga Boga i izvršio otkupljenje za Izrailjce.’“
004	NUM	025	014	Ime pogubljenog Izrailjca, koji je bio ubijen sa madijanskom ženom, bilo je Zimrije. On je bio sin Salua, kneza jednog od Simeunovih otačkih domova.
004	NUM	025	015	Ime Madijanke koja je bila ubijena bilo je Hazvija. Ona je bila ćerka Sura, plemenskog glavara jednog roda u Madijanu.
004	NUM	025	016	Gospod reče Mojsiju:
004	NUM	025	017	„Napadni Madijance i pobij ih,
004	NUM	025	018	jer su vas zaveli u slučaju Fegora i njihove sestre Hazvije, ćerke madijanskog kneza, koja je bila ubijena u vreme pošasti koja se dogodila zbog Fegora.“
004	NUM	026	001	Gospod reče Mojsiju i svešteniku Eleazaru, sinu Aronovom:
004	NUM	026	002	„Izvršite popis sve zajednice sinova izrailjevih, od dvadeset godina pa naviše, po njihovim očinskim domovima, svakog ko je u Izrailju sposoban za vojsku.“
004	NUM	026	003	Mojsije i sveštenik Eleazar im rekoše na moavskim poljanama kod Jordana blizu Jerihona:
004	NUM	026	004	„Popišite ljude od dvadeset godina pa naviše, kao što je Gospod zapovedio Mojsiju.“Ovo su bili Izrailjci koji su izašli iz Egipta:
004	NUM	026	005	Ruvim, Izrailjev prvenac. Ruvimovi sinovi: od Enoha, porodica Enohova; od Faluja porodica Falujeva.
004	NUM	026	006	Od Esrona, porodica Esronova, od Harmije porodica Harmijina.
004	NUM	026	007	To su Ruvimove porodice; bilo ih je popisano četrdeset tri hiljade sedam stotina trideset.
004	NUM	026	008	Falujev sin bio je Elijav.
004	NUM	026	009	Elijavovi sinovi: Namuilo, Datan i Aviron. Datan i Aviron su bili zastupnici zajednice, oni koji su se pobunili protiv Mojsija i Arona s Korejevim pristalicama, kada su se pobunili protiv Gospoda.
004	NUM	026	010	Tada se zemlja otvorila svoje ždrelo i progutala i njih i Koreja. To je bilo onda kada su te pristalice izginule, a oganj progutao dve stotine pedeset ljudi. Tako su postali opomena.
004	NUM	026	011	Ipak, Korejevi sinovi nisu izginuli.
004	NUM	026	012	Simeunovi sinovi po svojim porodicama: od Namuila porodica Namuilova; od Jamina porodica Jaminova; od Jakina porodica Jakinova;
004	NUM	026	013	od Zare porodica Zarina, od Saula porodica Saulova.
004	NUM	026	014	To su Simeunove porodice, ukupno dvadeset dve hiljade dve stotine.
004	NUM	026	015	Gadovi sinovi po svojim porodicama: od Sifona porodica Sifonova; od Agija porodica Agijeva; od Sunija porodica Sunijeva;
004	NUM	026	016	od Azena porodica Azenova; od Irija porodica Irijeva;
004	NUM	026	017	od Aroda porodica Arodova; od Arilija porodica Arilijeva.
004	NUM	026	018	To su porodice Gadovih sinova. Od njih je bilo popisanih četrdeset hiljada pet stotina.
004	NUM	026	019	Judini sinovi: Ir i Avnan, ali Ir i Avnan su umrli u Hananu.
004	NUM	026	020	Judini sinovi po svojim porodicama su bili: od Siloma porodica Silomova; od Faresa porodica Faresova; od Zare porodica Zarina.
004	NUM	026	021	Faresovi sinovi su bili: od Esrona porodica Esronova; od Jemuila porodica Jemuilova.
004	NUM	026	022	To su Judine porodice. Od njih je bilo popisano sedamdeset šest hiljada pet stotina.
004	NUM	026	023	Isaharovi sinovi po svojim porodicama: od Tole porodica Tolina; od Fuve porodica Fuvina;
004	NUM	026	024	Od Jasuva porodica Jasuvova; od Simrona porodica Simronova.
004	NUM	026	025	To su porodice Isaharove. Od njih je bilo popisano šezdeset četiri hiljade tri stotine.
004	NUM	026	026	Zavulonovi sinovi po svojim porodicama: od Sareda porodica Saredova, od Alona porodica Alonova, od Alila porodica Alilova.
004	NUM	026	027	To su porodice Zavulonove. Od njih je bilo popisano šezdeset hiljada pet stotina.
004	NUM	026	028	Josifovi sinovi po svojim porodicama: Manasija i Jefrem.
004	NUM	026	029	Manasijini sinovi: od Mahira porodica Mahirova, a Mahir rodi Galada, od Galada je porodica Galadova.
004	NUM	026	030	Ovo su Galadovi sinovi: od Ahijezera porodica Ahijezerova; od Heleka porodica Helekova;
004	NUM	026	031	od Esrila porodica Esrilova, od Sihema porodica Sihemova;
004	NUM	026	032	od Semida porodica Semidova; od Efera porodica Eferova.
004	NUM	026	033	A Salpad, sin Eferov, nije imao sinove nego ćerke. One su se zvale Mala, Nuja, Egla, Melha i Tersa.
004	NUM	026	034	To su Manasijine porodice. Od njih je bilo popisano pedeset dve hiljade sedam stotina.
004	NUM	026	035	Jefremovi sinovi po svojim porodicama: od Sutala porodica Sutalova; od Vehera porodica Veherova; od Tahana porodica Tahanova,
004	NUM	026	036	sinovi Sutalovi: od Erana porodica Eranova.
004	NUM	026	037	To su porodice Jefremovih sinova. Od njih je bilo popisano trideset dve hiljade pet stotina. To su sinovi Josifovi po svojim porodicama.
004	NUM	026	038	Venijaminovi sinovi po svojim porodicama: od Vele porodica Velina; od Asvila porodica Asvilova; od Ahirama porodica Ahiramova;
004	NUM	026	039	od Šufama porodica Šufamova; od Ufama porodica Ufamova.
004	NUM	026	040	Velini sinovi su bili: Arad i Naman; od Arada porodica Aradova; od Namana porodica Namanova.
004	NUM	026	041	To su Venijaminovi sinovi po svojim porodicama. Od njih je bilo popisano četrdeset pet hiljada šest stotina.
004	NUM	026	042	Ovo je Danovo potomstvo po svojim porodicama: od Sameja porodica Samejeva. To je Danovo potomstvo po svojim porodicama.
004	NUM	026	043	Od svih Samejevih porodica bilo je popisanih šezdeset četiri hiljade četiri stotine.
004	NUM	026	044	Asirovi sinovi po svojim porodicama: Od Jemne porodica Jemnina; od Jesvije porodica Jesvijeva: od Verija porodica Verijina.
004	NUM	026	045	Verijini sinovi: od Hevera porodica Heverova; od Melhila porodica Melhilova.
004	NUM	026	046	Asirova ćerka zvala se Sera.
004	NUM	026	047	To su porodice Asirovih sinova. Od njih je bilo popisano pedeset tri hiljade četiri stotine.
004	NUM	026	048	Neftalimovi sinovi po svojim porodicama: od Jasila porodica Jasilova; od Gunija porodica Gunijeva;
004	NUM	026	049	od Jesera porodica Jeserova; od Selima porodica Selimova.
004	NUM	026	050	To je Neftalimov rod po svojim porodicama. Od njih je bilo popisano četrdeset pet hiljada četiri stotine.
004	NUM	026	051	Popisanih Izrailjaca bilo je ukupno šest stotina jedna hiljada sedam stotina trideset.
004	NUM	026	052	Gospod reče Mojsiju:
004	NUM	026	053	„Ovima neka se podeli zemlja u nasledstvo prema broju imena.
004	NUM	026	054	Većem plemenu daj veće nasledstvo, a manjem plemenu daj manje nasledstvo; neka se svakome da nasledstvo prema broju njegovih popisanih.
004	NUM	026	055	Neka se zemlja podeli žrebom; neka je prime u nasledstvo prema imenima njihovih otačkih plemena.
004	NUM	026	056	Nasledstvo neka se svakom plemenu podeli žrebom prema tome da li je veliko ili malo.“
004	NUM	026	057	A ovo su popisani Leviti po svojim porodicama: od Girsona porodica Girsonova; od Kata porodica Katova i od Merarija porodica Merarijeva.
004	NUM	026	058	Ovo su Levijeve porodice: porodica Lovenijeva, porodica Hevronova, porodica Molijeva, porodica Musijeva, porodica Korejeva. A Katu se rodio Amram.
004	NUM	026	059	Amramovoj ženi ime je bilo Johaveda. Ona je bila Levijeva ćerka, koja mu se rodila u Egiptu. Ona je Amramu rodila Arona i Mojsija i njihovu sestru Mariju.
004	NUM	026	060	Aronu se rodio Nadav, Avijud, Eleazar i Itamar.
004	NUM	026	061	Ali Nadav i Avijud su poginuli kad su prineli tuđi oganj pred Gospodom.
004	NUM	026	062	Svih popisanih muškaraca od jednog meseca pa naviše bilo je dvadeset tri hiljade. Oni nisu bili popisani s Izrailjcima, pošto im nije dano nasledstvo među Izrailjcima.
004	NUM	026	063	To su oni koje je popisao Mojsije i sveštenik Eleazar, koji su popisali Izrailjce na moavskim poljanama kod Jordana nasuprot Jerihonu.
004	NUM	026	064	Među ovima nije bilo nijednoga od onih koje su popisali Mojsije i Aron, kad su popisivali Izrailjce u Sinajskoj pustinji.
004	NUM	026	065	Gospod je, naime, rekao: „Neka svakako pomru u pustinji!“Od tih ni jedan nije preživeo osim Haleva, sina Jefonijinog, i Isusa, sina Navinovog.
004	NUM	027	001	Tada su pristupile ćerke Salpada, sina Eferovog, sina Galadovog, sina Mahirovog, sina Manasijinog, sina Josifovog. On je bio iz Manasijine porodice. Ćerke su mu se zvale: Mala, Nuja, Egla, Melha i Tersa.
004	NUM	027	002	Stale su pred Mojsija i sveštenika Eleazara, pred knezove i svu zajednicu, kod ulaza u Šator od sastanka, i rekle:
004	NUM	027	003	„Naš otac je umro u pustinji. On nije bio među onim pristalicama, Korejevim pristalicama, što su se pobunile protiv Gospoda, nego je umro zbog svog greha. Nije imao sinova.
004	NUM	027	004	Zašto da ime našeg oca nestane iz njegove porodice zato što nije imao ni jednog sina? Daj nam posed među braćom našeg oca.“
004	NUM	027	005	Mojsije donese njihov slučaj pred Gospoda.
004	NUM	027	006	Gospod reče Mojsiju:
004	NUM	027	007	„Salpadove ćerke su u pravu. Daj im posed u nasledstvo među braćom njihovog oca; prevedi na njih nasledstvo njihovog oca.
004	NUM	027	008	A Izrailjcima reci:’Ako čovek umre a nema nijednog sina, prevedite nasledstvo na njegovu ćerku.
004	NUM	027	009	Ako nema ni ćerku, njegovo nasledstvo dajte njegovoj braći.
004	NUM	027	010	Ako nema ni braću, dajte njegovo nasledstvo braći njegovog oca.
004	NUM	027	011	Ako njegov otac nema braće, njegovo nasledstvo dajte u posed njegovom najbližem rođaku iz rodbine. Neka to Izrailjcima bude pravna uredba kao što je Gospod zapovedio Mojsiju.’“
004	NUM	027	012	Gospod reče Mojsiju: „Popni se na ovu goru Avarim i pogledaj zemlju koju sam dao Izrailjcima.
004	NUM	027	013	Kad je pogledaš, pridružićeš se svome narodu, kao što mu se pridružio tvoj brat Aron,
004	NUM	027	014	jer ste se pobunili protiv moje reči u pustinji Cin kada se zajednica svađala, umesto da kod voda objavite moju svetost pred njihovim očima.“(To su merivske vode kod Kadisa u pustinji Cin.)
004	NUM	027	015	Mojsije reče Gospodu:
004	NUM	027	016	„Neka Gospod, Bog duhova svih stvorenja, postavi jednog čoveka nad zajednicom,
004	NUM	027	017	koji će ih predvoditi u svemu što preduzimaju, koji će ih izvoditi i dovoditi. Tako Gospodnja zajednica neće biti kao stado bez pastira.“
004	NUM	027	018	Gospod reče Mojsiju: „Uzmi Isusa, sina Navinovog, čoveka u kome je [moj] Duh, i položi svoju ruku na njega.
004	NUM	027	019	Postavi ga pred sveštenika Eleazara i pred svu zajednicu, i uvedi ga u službu u njihovoj prisutnosti.
004	NUM	027	020	Zatim mu predaj deo svoje vlasti, da mu se pokorava sva izrailjska zajednica.
004	NUM	027	021	Onda ga postavi pred sveštenika Eleazara, a on će za njega tražiti savet od Gospoda putem Urima. Na njegovu zapovest neka on i sva izrailjska zajednica polaze i na njegovu zapovest neka dolaze.“
004	NUM	027	022	Mojsije učini kako mu je Gospod zapovedio. Uzeo je Isusa i postavio ga pred sveštenika Eleazara i pred svu zajednicu.
004	NUM	027	023	Zatim je položio svoju ruku na njega u uveo ga u službu, kao što je Gospod rekao preko Mojsija.
004	NUM	028	001	Gospod reče Mojsiju:
004	NUM	028	002	„Zapovedi Izrailjcima i reci im:’Pazite da prinosite moj prinos, hranu za moju paljenu žrtvu, moj ugodni miris, u vreme koje je određeno za njega.’
004	NUM	028	003	Reci im:’Ovo je paljena žrtva koju ćete prinositi Gospodu: dnevno dva jagnjeta od godinu dana, bez mane, kao trajnu žrtvu svespalnicu.
004	NUM	028	004	Jedno jagnje prinesi ujutro, a drugo prinesi uveče.
004	NUM	028	005	Uz to, umešaj desetinu efe brašna s četvrt hina čistog, sveže isceđenog ulja.
004	NUM	028	006	To je trajna žrtva svespalnica ustanovljena na gori Sinaj, na ugodni miris – paljenu žrtvu Gospodu.
004	NUM	028	007	Žrtva izlivnica će biti četvrt hina žestokog pića za svako jagnje. Neka se žrtva izlivnica Gospodu izlije u Svetinji.
004	NUM	028	008	Drugo jagnje prinesi uveče. S njim prinesi istu žitnu žrtvu kao ujutro, i žrtvu izlivnicu na ugodni miris, paljenu žrtvu Gospodu.
004	NUM	028	009	Na subotnji dan prinesi dva jagnjeta od godinu dana, bez mane, dve desetine efe brašna umešenog sa uljem za žitnu žrtvu, i žrtvu izlivnicu koja ide uz nju.
004	NUM	028	010	To je žrtva svespalnica za svaku subotu, pored svakodnevne žrtve svespalnice i žrtve izlivnice koja ide uz nju.
004	NUM	028	011	Na početku vaših meseci prinesite žrtvu svespalnicu Gospodu: dva junca, dva ovna i sedam jaganjaca od godinu dana bez mane.
004	NUM	028	012	Žitna žrtva uz svakog junca biće: tri desetine efe brašna umešenog s uljem. Žitna žrtva uz svakog ovna biće: dve desetine brašna umešenog s uljem.
004	NUM	028	013	Žitna žrtva uz svako jagnje biće: dve desetine brašna umešenog s uljem. To je žrtva svespalnica – paljena žrtva na ugodan miris Gospodu.
004	NUM	028	014	Žrtva izlivnica koja ide uz njih biće: pola hina vina za svakog junca, jedna trećina hina vina za ovna, i jedna četvrtina hina vina za jagnje. To je žrtva svespalnica za svaki novi mesec tokom meseci u godini.
004	NUM	028	015	Uz svakodnevnu svespalnicu, neka se Gospodu prinosi jedan jarac kao žrtva za greh, uz žrtvu izlivnicu koja ide s njom.
004	NUM	028	016	Prvoga meseca, četrnaestog dana u mesecu počinje Pasha Gospodnja.
004	NUM	028	017	A petnaestoga dana istog meseca je praznik. Jedite beskvasne hlebove sedam dana.
004	NUM	028	018	Prvoga dana održavajte sveti sabor; ne radite nikakvog svakodnevnog posla.
004	NUM	028	019	Kao paljenu žrtvu, svespalnicu, prinesite Gospodu dva junca, jednog ovna i sedam jaganjaca od godinu dana, bez mane.
004	NUM	028	020	Žitna žrtva koja ide uz njih biće: tri desetine efe brašna umešenog s uljem za svakog junca, dve desetine za ovna,
004	NUM	028	021	a jednu desetinu prinesi za svakog od sedam jaganjaca.
004	NUM	028	022	Takođe, prinesi i jednog jarca, žrtvu za greh, da se izvrši otkupljenje za vas.
004	NUM	028	023	Ovo prinosite pored jutarnje žrtve svespalnice koja se svakodnevno prinosi.
004	NUM	028	024	Ovako ćete činiti svaki dan za sedam dana. To je paljena žrtva, ugodni miris Gospodu. Neka se to prinosi uz svakodnevnu žrtvu svespalnicu i uz žrtvu izlivnicu koja ide s njom.
004	NUM	028	025	A sedmoga dana neka vam bude sveti sabor: ne radite nikakav posao.
004	NUM	028	026	Na dan prvina, prilikom vašeg praznika Sedmica, kad prinesete Gospodu žitnu žrtvu od nove žetve, održavajte sveti sabor. Ne radite nikakav svakodnevni posao!
004	NUM	028	027	Za žrtvu svespalnicu na ugodan miris Gospodu prinesite dva junca, jednog ovna i sedam jaganjaca od godinu dana.
004	NUM	028	028	Žitna žrtva koja ide uz njih biće: tri desetine efe brašna umešenog s uljem za svakog junca, dve desetine za ovna,
004	NUM	028	029	a jednu desetinu za svakog od sedam jaganjaca;
004	NUM	028	030	i jednog jarca, da se izvrši otkupljenje za vas.
004	NUM	028	031	Pored svakodnevne žrtve svespalnice, i žitne žrtve koja ide uz nju, prinesite uz nju i žrtvu izlivnicu. Neka vam budu bez mane.
004	NUM	029	001	Prvog dana sedmog meseca održavajte sveti sabor. Ne radite nikakav svakodnevni posao. Neka vam to bude trubni dan.
004	NUM	029	002	Tada prinesite kao žrtvu svespalnicu na ugodan miris Gospodu jednog junca, jednog ovna i sedam jaganjaca od godinu dana, bez mane.
004	NUM	029	003	Žitna žrtva koja ide za njih biće: tri desetine efe brašna umešenog s uljem za junca, dve desetine za ovna,
004	NUM	029	004	i jedna desetina za svakog od sedam jaganjaca;
004	NUM	029	005	i jednog jarca, da se izvrši otkupljenje za vas.
004	NUM	029	006	Pored mesečne žrtve svespalnice i žitne žrtve koja ide uz nju, i svakodnevne svespalnice i žitne žrtve koja ide uz nju, prinesite uz nju i propisanu žrtvu izlivnicu, na ugodan miris Gospodu.
004	NUM	029	007	Desetog dana, istog sedmog meseca, održavajte sveti sabor. Postite i ne radite nikakav svakodnevni posao.
004	NUM	029	008	Tada prinesite kao žrtvu svespalnicu na ugodan miris Gospodu jednog junca, jednog ovna i sedam jaganjaca od godinu dana. Neka budu bez mane.
004	NUM	029	009	Žitna žrtva koja ide uz njih biće: tri desetine efe brašna umešenog s uljem za junca, dve desetine za ovna,
004	NUM	029	010	a jedna desetina za svakog od sedam jaganjaca;
004	NUM	029	011	i jednog jarca za žrtvu za greh, pored žrtve otkupljenja za greh, svakodnevne žrtve svespalnice, žitne žrtve koja ide uz nju i žrtve izlivnice koja ide uz njih.
004	NUM	029	012	Petnaestog dana sedmog meseca održavajte sveti sabor. Ne radite nikakav svakodnevni posao. Praznik Gospodu proslavljajte sedam dana.
004	NUM	029	013	Kao žrtvu svespalnicu, paljenu žrtvu na ugodan miris Gospodu, prinesite trinaest junaca, dva ovna i četrnaest jaganjaca od godinu dana. Neka budu bez mane.
004	NUM	029	014	Žitna žrtva koja ide uz njih biće: tri desetine efe brašna umešenog s uljem za svakog od trinaest junaca, dve desetine za svakog ovna,
004	NUM	029	015	a jedna desetina za svakog od četrnaest jaganjaca;
004	NUM	029	016	i jednog jarca za žrtvu za greh, pored svakodnevne žrtve svespalnice, žitne žrtve koja ide uz nju i žrtve izlivnice koja ide uz nju.
004	NUM	029	017	Drugog dana prinesite: dvanaest junaca, dva ovna, četrnaest jaganjaca bez mane,
004	NUM	029	018	sa žitnom žrtvom i žrtvom izlivnicom, prema propisanom broju junaca, ovnova i jaganjaca;
004	NUM	029	019	i jednog jarca za žrtvu za greh, pored svakodnevne žrtve svespalnice, žitne žrtve koja ide uz nju i žrtve izlivnice koja ide uz nju.
004	NUM	029	020	Trećeg dana prinesite: jedanaest junaca, dva ovna i četrnaest jaganjaca od godinu dana, bez mane,
004	NUM	029	021	sa žitnom žrtvom i žrtvom izlivnicom, prema propisanom broju junaca, ovnova i jaganjaca;
004	NUM	029	022	i jednog jarca za žrtvu za greh, pored svakodnevne žrtve svespalnice, žitne žrtve koja ide uz nju i žrtve izlivnice koja ide uz nju.
004	NUM	029	023	Četvrtog dana prinesite: deset junaca, dva ovna i četrnaest jaganjaca od godinu dana, bez mane,
004	NUM	029	024	sa žitnom žrtvom i žrtvom izlivnicom, prema propisanom broju junaca, ovnova i jaganjaca;
004	NUM	029	025	i jednog jarca za žrtvu za greh, pored svakodnevne žrtve svespalnice, žitne žrtve koja ide uz nju i žrtve izlivnice koja ide uz nju.
004	NUM	029	026	Petog dana prinesite: devet junaca, dva ovna i četrnaest jaganjaca od godinu dana, bez mane,
004	NUM	029	027	sa žitnom žrtvom i žrtvom izlivnicom, prema propisanom broju junaca, ovnova i jaganjaca;
004	NUM	029	028	i jednog jarca za žrtvu za greh, pored svakodnevne žrtve svespalnice, žitne žrtve koja ide uz nju i žrtve izlivnice koja ide uz nju.
004	NUM	029	029	Šestog dana prinesite: osam junaca, dva ovna i četrnaest jaganjaca od godinu dana, bez mane,
004	NUM	029	030	sa žitnom žrtvom i žrtvom izlivnicom, prema propisanom broju junaca, ovnova i jaganjaca;
004	NUM	029	031	i jednog jarca za žrtvu za greh, pored svakodnevne žrtve svespalnice, žitne žrtve koja ide uz nju i žrtve izlivnice koja ide uz nju.
004	NUM	029	032	Sedmog dana prinesite: sedam junaca, dva ovna i četrnaest jaganjaca od godinu dana, bez mane,
004	NUM	029	033	sa žitnom žrtvom i žrtvom izlivnicom, prema propisanom broju junaca, ovnova i jaganjaca;
004	NUM	029	034	i jednog jarca za žrtvu za greh, pored svakodnevne žrtve svespalnice, žitne žrtve koja ide uz nju i žrtve izlivnice koja ide uz nju.
004	NUM	029	035	Osmog dana održavajte svečani sabor. Ne radite nikakav svakodnevni posao.
004	NUM	029	036	Kao žrtvu svespalnicu, paljenu žrtvu na ugodni miris Gospodu, prinesite jednog junca, jednog ovna i sedam jaganjaca bez mane;
004	NUM	029	037	žitnu žrtvu i žrtvu izlivnicu, prema propisanom broju junaca, ovnova i jaganjaca;
004	NUM	029	038	i jednog jarca za žrtvu za greh, pored svakodnevne žrtve svespalnice, žitne žrtve koja ide uz nju i žrtve izlivnice koja ide uz nju.
004	NUM	029	039	To prinosite Gospodu na svoje određene praznike, pored svojih zaveta i dobrovoljnih priloga, bilo da su to vaše žrtve svespalnice, žitne žrtve, žrtve izlivnice ili žrtve mira.’“
004	NUM	029	040	Tako je Mojsije rekao Izrailjcima sve što mu je Gospod zapovedio.
004	NUM	030	001	Mojsije reče glavarima plemena izrailjskog naroda: „Ovo je Gospod zapovedio:
004	NUM	030	002	’Ako neki čovek učini zavet Gospodu, ili položi zakletvu kojom se obaveže, neka ne pogazi svoju reč; neka učini ono što izađe iz njegovih usta.
004	NUM	030	003	Ako žena učini zavet Gospodu u svojoj mladosti, ili se obaveže zakletvom dok je u kući svoga oca,
004	NUM	030	004	pa njen otac sazna za njen zavet ili zakletvu kojom se obavezala, ali joj ne prigovori, tada svi njeni zaveti i svaka zakletva kojom se obavezala ostaju na snazi.
004	NUM	030	005	Ali ako joj otac to zabrani istog dana kad sazna, svi njeni zaveti i zakletve kojima se obavezala više ne važe. Gospod će joj oprostiti, jer joj je otac zabranio.
004	NUM	030	006	Ako se uda dok je pod zavetom, ili se obavezala nepromišljenom izjavom,
004	NUM	030	007	pa njen muž sazna za to, ali joj ne prigovori istog dana kad sazna, tada svi njeni zaveti i obećanja kojima se obavezala ostaju na snazi.
004	NUM	030	008	Ako joj se muž usprotivi istog dana kad sazna, on time poništava zavet, ili nepromišljenu izjavu kojom se obavezala. A Gospod će joj oprostiti.
004	NUM	030	009	Zavet udovice ili razvedene, sve čime se obavezala, i dalje je obavezuje.
004	NUM	030	010	Ako žena učini zavet dok je u kući svog muža, ili se obaveže obećanjem uz zakletvu,
004	NUM	030	011	pa njen muž sazna za to, ali joj ne prigovori i ne zabrani joj, tada svi njeni zaveti i svako obećanje kojim se obavezala ostaju na snazi.
004	NUM	030	012	Ali ako ih muž poništi istog dana kad sazna za njih, ništa što je prešlo preko njenih usana ne važi. Pošto ih je njen muž poništio, Gospod će joj oprostiti.
004	NUM	030	013	Svaki zavet i svaku zakletvu kojom se žena obaveže na neko samoodricanje, njen muž može da potvrdi ili poništi.
004	NUM	030	014	Ako dani prolaze, a muž joj ne prigovara, on potvrđuje sve njene zavete, ili sva obećanja kojima se obavezala. On ih je potvrdio, jer joj nije prigovorio istog dana kad je saznao za njih.
004	NUM	030	015	Ali ako ih poništi kasnije, pošto je već saznao za njih, sam će nositi njenu krivicu.’“
004	NUM	030	016	To su odredbe koje je Gospod dao Mojsiju za muža i njegovu ženu, i za oca i njegovu ćerku u njenoj mladosti, dok je u kući svoga oca.
004	NUM	031	001	Gospod reče Mojsiju:
004	NUM	031	002	„Izvrši osvetu nad Madijancima zbog Izrailjaca. Potom ćeš se pridružiti svome narodu.“
004	NUM	031	003	Mojsije reče narodu: „Naoružaj ljude među vama za rat, pa neka idu na Madijance da izvrše nad njima Gospodnju osvetu.
004	NUM	031	004	Pošalji u bitku po hiljadu ljudi iz svakog izrailjskog plemena.“
004	NUM	031	005	Tako je od Izrailjevih hiljada bilo okupljeno dvanaest hiljada ljudi naoružanih za rat, po hiljadu iz svakog plemena.
004	NUM	031	006	Mojsije ih je poslao u rat, po hiljadu iz svakog plemena, zajedno sa Finesom, sinom sveštenika Eleazara, koji je poneo sa sobom posvećeno posuđe i ratne trube.
004	NUM	031	007	Oni su zaratili protiv Madijana, baš kako je Gospod zapovedio Mojsiju i pobili mu sve muškarce.
004	NUM	031	008	Pored ostalih pobili su i madijanske careve Evija, Rekema, Sura, Ora i Revu – pet madijanskih careva. Mačem su pogubili i Valama, sina Veorovog.
004	NUM	031	009	Izrailjci su sa sobom poveli madijanske žene i decu, i zaplenili svu njihovu stoku, sva njihova stada i sva njihova dobra,
004	NUM	031	010	a sve njihove gradove po kojima su živeli spalili ognjem.
004	NUM	031	011	Onda su uzeli plen i sve što je bilo oduzeto, i ljude i stoku,
004	NUM	031	012	pa su roblje, oduzeto i plen doveli Mojsiju, svešteniku Eleazaru i svoj Izrailjevoj zajednici u tabor na moavskim poljanama, kod Jordana, nasuprot Jerihonu.
004	NUM	031	013	Mojsije, sveštenik Eleazar i svi knezovi zajednice pođu im u susret izvan tabora.
004	NUM	031	014	Mojsije se razbesneo na vojvode, na zapovednike hiljada i stotina, koji su se vraćali iz rata.
004	NUM	031	015	Mojsije im reče: „Zar ste ostavili u životu sve žene?
004	NUM	031	016	A baš su one, na Valamov nagovor, navele Izrailjce da se iznevere Gospodu u slučaju Fegora, pa je Gospodnju zajednicu pogodila pošast!
004	NUM	031	017	Stoga sad pobijte svu mušku decu i svaku ženu koja je spavala sa muškarcem.
004	NUM	031	018	Ipak, poštedite za sebe svaku mladu devojku koja nije spavala sa muškarcem.
004	NUM	031	019	Svaki od vas koji je ubio nekoga ili je dotakao ubijenog, neka logoruje sedam dana izvan tabora. Očistite sebe i svoje robove trećega i sedmoga dana.
004	NUM	031	020	Neka se očisti i svako ruho, svaki kožni predmet, svaki predmet načinjen od kozje dlake, i svaki predmet od drveta.“
004	NUM	031	021	A sveštenik Eleazar reče ratnicima koji su išli u bitku: „Ovo je odredba Zakona koji je Gospod dao Mojsiju:
004	NUM	031	022	zlato, srebro, bronzu, gvožđe, kalaj i olovo,
004	NUM	031	023	sve što je otporno na vatru, neka se propusti kroz vatru i biće čisto. Ipak, neka se očisti i vodom očišćenja. A sve što nije otporno na vatru propustite kroz vodu.
004	NUM	031	024	Sedmoga dana operite svoju odeću i bićete čisti. Potom se vratite u tabor.“
004	NUM	031	025	Gospod reče Mojsiju:
004	NUM	031	026	„Ti, sveštenik Eleazar i glavari otačkih domova zajednice, izvršite popis plena, ljudi i stoke.
004	NUM	031	027	Zatim podeli plen između ratnika koji su išli u bitku i cele zajednice.
004	NUM	031	028	Od ratnika koji su išli u bitku odvoj deo za Gospoda: jednu glavu od svakih pet stotina, kako od ljudi tako od krupne stoke, magaraca i ovaca.
004	NUM	031	029	Uzmite to od njihove polovine i dajte to svešteniku Eleazaru za prinos Gospodu.
004	NUM	031	030	A od polovine plena Izrailjaca uzmi jednu glavu od svakih pet stotina, kako od ljudi tako od krupne stoke, magaraca, ovaca – od svake stoke – i daj ih Levitima, koji su zaduženi za službu u Prebivalištu Gospodnjem.“
004	NUM	031	031	Mojsije i Eleazar učine kao što je Gospod zapovedio Mojsiju.
004	NUM	031	032	Plena što je ostao od oduzetog koje je zaplenila vojska bilo je: šest stotina sedamdeset pet hiljada ovaca,
004	NUM	031	033	sedamdeset dve hiljade grla goveda,
004	NUM	031	034	šezdeset jedna hiljada magaraca,
004	NUM	031	035	i trideset dve hiljade ljudskih duša – žena koje nisu spavale sa muškarcem.
004	NUM	031	036	Dakle, polovina dela vojske koja je išla u bitku bila je: tri stotine trideset sedam hiljada pet stotina grla sitne stoke.
004	NUM	031	037	Deo za Gospoda od sitne stoke bio je šest stotina sedamdeset pet ovaca.
004	NUM	031	038	Bilo je trideset šest hiljada goveda, od kojih je Gospodnji deo bio sedamdeset dva grla;
004	NUM	031	039	magaraca je bilo trideset hiljada pet stotina, od kojih je Gospodnji deo bio šezdeset jedno grlo;
004	NUM	031	040	i šesnaest hiljada ljudskih duša, od kojih je Gospodnji deo bio trideset dve duše.
004	NUM	031	041	Mojsije je predao svešteniku Eleazaru deo, prinos za Gospoda, kao što je Gospod zapovedio Mojsiju.
004	NUM	031	042	Polovina dela Izrailjaca koju je Mojsije odvojio od ljudi koji su ratovali –
004	NUM	031	043	polovina koja je pripala zajednici, iznosila je: tri stotine trideset sedam hiljada pet stotina grla sitne stoke,
004	NUM	031	044	trideset šest hiljada goveda,
004	NUM	031	045	trideset hiljada pet stotina magaraca,
004	NUM	031	046	i šesnaest hiljada ljudskih duša.
004	NUM	031	047	Od te polovine, koja je pripala Izrailjcima, Mojsije je uzeo po jedno od pedeset, i od ljudi i od stoke, i dao Levitima koji su bili zaduženi za službu u Prebivalištu Gospodnjem, kao što mu je Gospod zapovedio.
004	NUM	031	048	Tada su Mojsiju pristupili vojni zapovednici nad hiljadama, knezovi nad hiljadama i stotinama,
004	NUM	031	049	i rekli mu: „Tvoje sluge su izvršile popis ratnika koji su bili pod našim vodstvom, i nijedan od nas ne nedostaje.
004	NUM	031	050	A mi smo doneli prinos Gospodu, šta je već ko našao, predmete od zlata, narukvice i grivne, prstenje, naušnice i ogrlice, da se izvrši otkupljenje za nas pred Gospodom.“
004	NUM	031	051	Mojsije i Sveštenik Eleazar su uzeli od njih zlato, sav taj nakit.
004	NUM	031	052	Svega zlata, žrtve dizanice koju su prineli Gospodu bilo je šesnaest hiljada sedam stotina pedeset šekela.
004	NUM	031	053	A vojnici su zadržali za sebe što su zaplenili.
004	NUM	031	054	Potom su Mojsije i sveštenik Eleazar uzeli zlato od knezova nad hiljadama i stotinama i doneli ga u Šator od sastanka, kao spomen Izrailjcima pred Gospodom.
004	NUM	032	001	A Ruvimovci i Gadovci su imali silno mnoštvo stoke. Kad su Ruvimovci i Gadovci videli da je oblast Jazira i Galada pogodno mesto za stoku,
004	NUM	032	002	došli su k Mojsiju, svešteniku Eleazaru i knezovima zajednice i rekli:
004	NUM	032	003	„Atarot, Devon, Jazir, Namra, Esevon, Elealija, Sevama, Navav i Vean,
004	NUM	032	004	zemlja koju je Gospod pokorio pred izrailjskom zajednicom je pogodna zemlja za stoku, a tvoje sluge imaju stoku.“
004	NUM	032	005	Oni nastaviše: „Ako smo stekli naklonost pred tobom, neka se ova zemlja da tvojim slugama u posed. Ne vodi nas preko Jordana.“
004	NUM	032	006	Mojsije odgovori Gadovcima i Ruvimovcima: „Zar da vaša braća idu u rat, a vi da ostanete ovde?
004	NUM	032	007	Zašto odvraćate Izrailjce od prelaska u zemlju koju im je dao Gospod?
004	NUM	032	008	Tako su postupili i vaši očevi kad sam ih poslao iz Kadis-Varnije da izvide zemlju.
004	NUM	032	009	I kad su otišli do potoka Eshola i videli zemlju, odvratili su Izrailjce od ulaska u zemlju koju im je dao Gospod.
004	NUM	032	010	Tog dana je Gospod planuo gnevom i zakleo se govoreći:
004	NUM	032	011	’Nijedan od ljudi od dvadeset godina pa naviše koji su izašli iz Egipta, neće videti zemlju za koju sam se zakleo njihovim precima Avrahamu, Isaku i Jakovu, jer me nisu verno sledili,
004	NUM	032	012	osim Kenezejca Haleva, sina Jefonijinog, i Isusa, sina Navinovog, zato što su verno sledili Gospoda.’
004	NUM	032	013	Međutim, Gospod je planuo gnevom na Izrailj, pa je učinio da četrdeset godina lutaju po pustinji, dok nije pomro sav taj naraštaj koji je činio zlo pred Gospodom.
004	NUM	032	014	A sada ste, porode grešnički, stupili na mesto svojih predaka da još više navučete na Izrailja plamteći gnev Gospodnji.
004	NUM	032	015	Ako se odvratite od njega, on će ih i dalje ostaviti u pustinji; tako ćete upropastiti sav ovaj narod.“
004	NUM	032	016	A oni mu pristupiše i rekoše: „Podigli bismo ovde samo obore za našu stoku i gradove za naše žene i decu,
004	NUM	032	017	ali ćemo se naoružati i hitro stati na čelo Izrailjaca, dok ih ne dovedemo na njihovo mesto. A naše žene i deca neka ostanu u utvrđenim gradovima zbog stanovnika ove zemlje.
004	NUM	032	018	Svojim se domovima nećemo vraćati sve dok svaki Izrailjac ne primi svoj deo u nasledstvo.
004	NUM	032	019	Ipak, mi nećemo primiti svoj deo u nasledstvo sa njima, tamo s one strane Jordana i dalje, pošto nam je nasledstvo pripalo na ovoj, istočnoj strani Jordana.“
004	NUM	032	020	Mojsije im reče: „Ako održite reč – ako naoružani pođete u rat pred Gospodom,
004	NUM	032	021	te svaki od vas naoružan pređe preko Jordana pred Gospodom, dok on ne istera ispred sebe svoje neprijatelje,
004	NUM	032	022	i dok zemlja ne bude pokorena pred Gospodom, onda se možete vratiti, pa ćete biti rešeni krivice pred Gospodom i pred Izrailjcima. Tada će vam ova zemlja pripasti u nasledstvo pred Gospodom.
004	NUM	032	023	Ali ako ne uradite tako, zgrešićete protiv Gospoda. Znajte da ćete ispaštati za svoj greh.
004	NUM	032	024	Podignite gradove za svoje žene i decu i torove za svoje ovce, ali uradite što ste obećali.“
004	NUM	032	025	Gadovci i Ruvimovci odgovoriše Mojsiju: „Tvoje sluge će učiniti kao što naš gospodar zapoveda.
004	NUM	032	026	Naša deca i žene, naša stada i stoka ostaće tamo u galadskim gradovima,
004	NUM	032	027	a tvoje sluge, svi koji su naoružani za rat, preći će da ratuju pred Gospodom, kao što naš gospodar kaže.“
004	NUM	032	028	Zatim je Mojsije radi njih izdao zapovest svešteniku Eleazaru, Isusu, sinu Navinovom i glavarima otačkih domova Izrailjevih plemena.
004	NUM	032	029	Mojsije im reče: „Ako Gadovci i Ruvimovci, svi ljudi naoružani za rat, pređu s vama preko Jordana ispred Gospoda, i zemlja bude pokorena pred vama, vi ćete im dati galadsku zemlju u posed.
004	NUM	032	030	Ukoliko njihovi ljudi ne pređu naoružani s vama, neka prime svoj posed među vama u hananskoj zemlji.“
004	NUM	032	031	Gadovci i Ruvimovci odgovore: „Učinićemo onako kako je Gospod rekao tvojim slugama.
004	NUM	032	032	Preći ćemo pod oružjem pred Gospodom u hanansku zemlju, ali ćemo zadržati nasledstvo u našem posedu s ove strane Jordana.“
004	NUM	032	033	Zatim je Mojsije dodelio Gadovcima, Ruvimovcima i polovini plemena Manasije, Josifovog sina, carstvo amorejskog cara Sihona, i carstvo vasanskog cara Oga, zemlju sa gradovima unutar njenih granica, i okolne oblasti.
004	NUM	032	034	Gadovci su podigli Devon, Atarot, Aroir.
004	NUM	032	035	Atarot-Sofan, Jazir, Jogveju,
004	NUM	032	036	utvrđene gradove Vet-Nimru i Vet-Aran, i torove za ovce.
004	NUM	032	037	Ruvimovci su sagradili Esevon, Elealiju, Kirijatajim,
004	NUM	032	038	Navav i Val-Meon, kojima su promenili imena, i Sivmu; gradovima koje su sagradili dali su drugačija imena.
004	NUM	032	039	Potomci Mahira, sina Manasijinog, su otišli u Galad, osvojili ga i isterali iz njega Amorejce koji su bili u njemu.
004	NUM	032	040	Mojsije je dao Galad Mahiru, sinu Manasijinom, koji se naselio u njemu.
004	NUM	032	041	Manasijin sin Jair je otišao i osvojio njihova sela, koje je prozvao „Jairova sela“.
004	NUM	032	042	Zatim je Novah otišao i osvojio Kenat sa njegovim naseljima, i prozvao ga Novah po svom imenu.
004	NUM	033	001	Ovo su postaje Izrailjaca, kada su izašli iz Egipta po svojim odredima pod vodstvom Mojsija i Arona.
004	NUM	033	002	Mojsije je popisao mesta njihovog polaska od postaje do postaje, kako je zapovedio Gospod. Ovo su njihove postaje prema polaznim tačkama:
004	NUM	033	003	Krenuli su iz Ramese prvog meseca petnaestog dana. Dan posle Pashe, Izrailjci su pobedonosno izašli naočigled svih Egipćana,
004	NUM	033	004	dok su Egipćani sahranjivali sve svoje prvorođence, koje je Gospod pobio među njima. A Gospod je izvršio pravdu i nad njihovim bogovima.
004	NUM	033	005	Izrailjci su krenuli iz Ramese i ulogorili se u Sokotu.
004	NUM	033	006	Krenuli su iz Sokota i ulogorili se u Etamu, koji je na rubu pustinje.
004	NUM	033	007	Krenuli su iz Etama, skrenuli prema Pi-Hahirotu, koji je nasuprot Vel-Sefona, i ulogorili se pred Migdolom.
004	NUM	033	008	Krenuli su iz Irota, pa su sredinom mora prešli u pustinju. Zatim su išli tri dana preko pustinje Etama i ulogorili se u Mari.
004	NUM	033	009	Otišli su iz Mare i došli u Elim, gde je bilo dvanaest studenaca i sedamdeset palminih stabala, i tamo se ulogorili.
004	NUM	033	010	Krenuli su iz Elima i ulogorili se kod Crvenog mora.
004	NUM	033	011	Zatim su otišli od Crvenog mora i ulogorili se u pustinji Sin.
004	NUM	033	012	Otišli su iz pustinje Sin i ulogorili se u Dafaki.
004	NUM	033	013	Otišli su iz Dafake i ulogorili se u Elusi.
004	NUM	033	014	Otišli su iz Eluse i ulogorili se u Rafidinu, gde nije bilo vode da narod pije.
004	NUM	033	015	Otišli su iz Rafidina i ulogorili se u Sinajskoj pustinji.
004	NUM	033	016	Kad su otišli iz Sinajske pustinje ulogorili su se u Kivrot-Atavi.
004	NUM	033	017	Otišli su iz Kivrot-Atave i ulogorili se u Asirotu.
004	NUM	033	018	Otišli su iz Asirota i ulogorili se u Ratami.
004	NUM	033	019	Otišli su iz Ratame i ulogorili se u Rimon-Faresu.
004	NUM	033	020	Otišli su iz Rimon-Faresa i ulogorili se u Livni.
004	NUM	033	021	Otišli su iz Livne i ulogorili se u Resi.
004	NUM	033	022	Otišli su iz Rese i ulogorili se u Kelati.
004	NUM	033	023	Otišli su iz Kelate i ulogorili se kod gore Safera.
004	NUM	033	024	Otišli su od gore Safera i ulogorili se u Haradi.
004	NUM	033	025	Otišli su iz Harade i ulogorili se u Makelotu.
004	NUM	033	026	Otišli su iz Makelota i došli u Katati.
004	NUM	033	027	Otišli su iz Katate i ulogorili se u Tarati.
004	NUM	033	028	Otišli su iz Tarate i ulogorili se u Meteki.
004	NUM	033	029	Otišli su iz Meteke i ulogorili se u Asmoni.
004	NUM	033	030	Otišli su iz Asmone i ulogorili se u Moserotu.
004	NUM	033	031	Otišli su iz Moserota i ulogorili se u Vene-Jakane.
004	NUM	033	032	Otišli su iz Vene-Jakane i ulogorili se u Hor-Gadgadi.
004	NUM	033	033	Otišli su iz Hor-Gadgade i ulogorili se u Jotvati.
004	NUM	033	034	Otišli su iz Jotvate i ulogorili se u Evroni.
004	NUM	033	035	Otišli su iz Evrone i ulogorili se u Esion-Geveru.
004	NUM	033	036	Otišli su iz Esion-Gevera i ulogorili se u pustinju Cin, to jest u Kadisu.
004	NUM	033	037	Otišli su iz Kadisa i ulogorili se kod gore Or, na kraju edomske zemlje.
004	NUM	033	038	Tada se sveštenik Aron popeo na goru Or po Gospodnjoj zapovesti i umro tamo, prvog dana petog meseca, u četrdesetoj godina po izlasku Izrailjaca iz Egipta.
004	NUM	033	039	Aronu je bilo stotinu dvadeset tri godine kad je umro na gori Or.
004	NUM	033	040	A car Arada, Hananac, koji je živeo u Negevu hananskom, čuo je o dolasku Izrailjaca.
004	NUM	033	041	Zatim su otišli od gore Ora i ulogorili se u Salmonu.
004	NUM	033	042	Otišli su iz Salmona i ulogorili se u Finonu.
004	NUM	033	043	Otišli su iz Finona i ulogorili se u Ovotu.
004	NUM	033	044	Otišli su iz Ovota i ulogorili se kod Ije-Avarima, na području Moava.
004	NUM	033	045	Otišli su iz Ije[-Avarima] i ulogorili se u Devon-Gadu.
004	NUM	033	046	Otišli su iz Devon-Gada i ulogorili se u Gelmon-Devlataimu.
004	NUM	033	047	Otišli su iz Gelmon-Devlataima i ulogorili se kod avarimskih gora, pred Navavom.
004	NUM	033	048	Otišli su iz avarimskih gora i ulogorili se na moavskim poljanama, kraj Jordana, kod Jerihona.
004	NUM	033	049	Tako su logorovali kraj Jordana, na moavskim poljanama, od Vet-Jesimota pa sve do Avel-Sitima.
004	NUM	033	050	Tamo, na moavskim poljanama, kraj Jordana kod Jerihona, Gospod reče Mojsiju:
004	NUM	033	051	„Govori Izrailjcima i reci im:’Kad preko Jordana pređete u hanansku zemlju,
004	NUM	033	052	isterajte pred sobom sve stanovnike zemlje. Uništite sve njihove kipove, zatrite sve njihove livene idole, i razorite sve njihove uzvišice.
004	NUM	033	053	Zauzmite zemlju i nastanite se u njoj, jer sam je vama dao u posed.
004	NUM	033	054	Zemlju podelite žrebom prema svojim porodicama. Većoj dajte veće nasledstvo a manjoj dajte manje nasledstvo. I šta kome žreb odredi to neka mu bude. Primićete nasledstvo prema otačkim plemenima.
004	NUM	033	055	Ali ako ne isterate pred sobom stanovnike zemlje, oni koje ostavite biće vam iverje u očima i trnje u bokovima; oni će vas kinjiti u zemlji u kojoj živite.
004	NUM	033	056	A ono što sam naumio da učinim njima, to ću učiniti vama.’“
004	NUM	034	001	Gospod reče Mojsiju:
004	NUM	034	002	„Zapovedi Izrailjcima i reci im:’Kad uđete u hanansku zemlju, zemlja koja vam je pripala u posed imaće ove granice:
004	NUM	034	003	Južni deo će vam se protezati od pustinje Cin uz Edom. Južna granica će vam se protezati s ruba Mrtvog mora na istoku,
004	NUM	034	004	pa će zavijati na jug prema Akravimskoj uzvišici, ići prema Cinu, nastavljati se južno od Kadis-Varnije, izbiti na Asar-Adar i prelaziti preko Asemone.
004	NUM	034	005	Granica će, zatim, od Asemone skrenuti prema Egipatskom potoku i izbiti na more.
004	NUM	034	006	Zapadna granica će vam biti Veliko more; to neka vam bude zapadna granica.
004	NUM	034	007	Ovo će vam biti severna granica: omeđite je od Velikog mora pa do gore Ora.
004	NUM	034	008	Od gore Ora omeđite sebi granicu do Levo-Amata, a kraj granice neka bude Sedad.
004	NUM	034	009	Neka se granica pruža do Zefrona, a kraj neka joj bude kod Asar-Enana. Neka vam to bude severna granica.
004	NUM	034	010	Zatim omeđite sebi granicu od Asar-Enana do Sefama.
004	NUM	034	011	Od Sefama granica će se spuštati prema Rivli istočno od Ajina, i nastaviti da se spušta dok ne dođe do istočne obale jezera Hineret.
004	NUM	034	012	Zatim će se granica spuštati na Jordan i završavati na Mrtvom moru. To će biti vaša zemlja sa granicama koje je okružuju.’“
004	NUM	034	013	Mojsije zapovedi Izrailjcima: „Ovo je zemlja koju ćete žrebom naslediti, za koju je Gospod zapovedio da je dobije devet i po plemena.
004	NUM	034	014	Naime, otački domovi potomaka Ruvimovog plemena, otački domovi potomaka Gadovog plemena, već su primili svoje nasledstvo. Svoje nasledstvo je primila i polovina Manasijinog plemena.
004	NUM	034	015	Dva i po plemena su uzeli svoje nasledstvo s druge strane Jordana, nasuprot Jerihona, s istočne strane.“
004	NUM	034	016	Gospod reče Mojsiju:
004	NUM	034	017	„Ovo su imena ljudi koji će vam podeliti zemlju: sveštenik Eleazar i Isus, sin Navinov.
004	NUM	034	018	Uzmi i po jednog kneza iz svakog plemena da raspodeljuju zemlju.
004	NUM	034	019	Ovo su imena tih ljudi: Halev, sin Jefonijin, iz Judinog plemena;
004	NUM	034	020	Samuilo, sin Amijudov, iz plemena Simeunovih potomaka;
004	NUM	034	021	Eldad, sin Haslonov, iz Venijaminovog plemena;
004	NUM	034	022	knez Vukija, sin Jeklinov, iz plemena Danovih potomaka.
004	NUM	034	023	Od Josifovih potomaka: knez Anilo, sin Ufidov, iz plemena Manasijinih potomaka;
004	NUM	034	024	knez Kemuilo, sin Saftanov, iz plemena Jefremovih potomaka;
004	NUM	034	025	knez Elisafan, sin Farnahov, iz plemena Zavulonovih potomaka;
004	NUM	034	026	knez Faltilo, sin Ozainov, iz plemena Isaharovih potomaka;
004	NUM	034	027	knez Ahijud, sin Selemijin, iz plemena Asirovih potomaka;
004	NUM	034	028	i knez Fadailo, sin Amijudov, iz Neftalimovog plemena.“
004	NUM	034	029	Ovima je Gospod zapovedio da raspodele nasledstvo Izrailjcima u hananskoj zemlji.
004	NUM	035	001	Gospod reče Mojsiju na moavskim poljanama kod Jordana nasuprot Jerihona:
004	NUM	035	002	„Zapovedi Izrailjcima neka od svog nasledstva koje poseduju daju Levitima gradove da u njima žive. Daj Levitima i pašnjake koji okružuju gradove.
004	NUM	035	003	Gradovi u kojima će živeti neka budu njihovi, a pašnjaci neka budu za njihovu stoku i sve njihove životinje.
004	NUM	035	004	Neka pašnjaci oko gradova koje ćeš dati Levitima, budu hiljadu lakata udaljeni od gradskog zida, svuda unaokolo.
004	NUM	035	005	Izvan grada izmeri dve hiljade lakata na istočnoj strani grada, dve hiljade lakata na južnoj strani, dve hiljada lakata na zapadnoj strani i dve hiljade lakata na severnoj strani, tako da grad bude u sredini. To neka im pripadne kao gradski pašnjaci.
004	NUM	035	006	Od gradova koje ćete dati Levitima, šest će biti gradovi-utočišta, gde ćete dozvoliti ubici da pobegne. Uz njih dodajte još četrdeset dva grada.
004	NUM	035	007	Neka bude ukupno četrdeset osam gradova, sa njihovim pašnjacima, koje ćete dati Levitima
004	NUM	035	008	Kad dajete gradove od poseda Izrailjaca, od većih plemena uzmite više, a od manjih uzmite manje. Neka svako pleme ustupi nešto gradova Levitima prema obimu nasledstva koje je primilo.“
004	NUM	035	009	Gospod reče Mojsiju:
004	NUM	035	010	„Govori Izrailjcima i reci im:’Kad preko Jordana pređete u hanansku zemlju,
004	NUM	035	011	odvojte sebi gradove za gradove-utočišta, gde će pobeći neko ko nehotice ubije čoveka.
004	NUM	035	012	Neka vam ti gradovi budu utočišta od osvetnika, da ubica ne bi umro pre nego što stane na sud pred zajednicu.
004	NUM	035	013	Od gradova koje ćete dati, šest će vam biti gradovi-utočišta.
004	NUM	035	014	Za gradove-utočišta dajte tri grada s druge strane Jordana, a tri grada u hananskoj zemlji.
004	NUM	035	015	Neka ovih šest gradova služe kao utočišta Izrailjcima, strancu i došljaku, gde će pobeći svako ko je nehotice ubio nekoga.
004	NUM	035	016	Ali ako neko udari koga gvozdenom alatkom, te on umre, on je ubica; neka se ubica svakako pogubi.
004	NUM	035	017	Ako neko udari koga kamenom iz ruke od koga se može poginuti, i taj umre, on je ubica; neka se ubica svakako pogubi.
004	NUM	035	018	Ako neko udari koga drvenim predmetom iz ruke od koga se može poginuti, i taj umre, on je ubica; neka se ubica svakako pogubi.
004	NUM	035	019	Krvni osvetnik mora lično da ubije ubicu. Kada ga sretne neka ga ubije.
004	NUM	035	020	Ako neko iz mržnje, namerno, baci nešto na koga, pa ga ubije,
004	NUM	035	021	ili iz neprijateljstva rukom udari koga, pa on umre, neka taj što ga je udario bude svakako pogubljen; ubica je. Neka krvni osvetnik pogubi ubicu kada ga sretne.
004	NUM	035	022	Ali ako ga slučajno gurne bez neprijateljstva, ili ako nehotice baci nešto na njega,
004	NUM	035	023	ili, ne videći ga, slučajno ispusti na njega kakav kamen koji može da usmrti, pa on umre, a pritom mu nije bio neprijatelj, niti je nameravao da mu naudi,
004	NUM	035	024	tada neka zajednica, prema ovim propisima, prosudi između onoga koji je usmrtio i osvetnika.
004	NUM	035	025	Neka zajednica izbavi ubicu iz ruku krvnog osvetnika, i neka ga vrati u grad-utočište u koji je pobegao. Neka ostane u njemu do smrti Prvosveštenika, koji je bio pomazan svetim uljem.
004	NUM	035	026	Ako ubica stupi izvan granice grada-utočišta u koji je pobegao,
004	NUM	035	027	a krvni osvetnik naiđe na njega izvan granice njegovog grada-utočišta, pa krvni osvetnik ubije ubicu, neće biti kriv za prolivenu krv.
004	NUM	035	028	Naime, ubica mora da ostane u gradu-utočištu do smrti Prvosveštenika. Posle smrti Prvosveštenika ubica može da se vrati u zemlju gde ima posed.
004	NUM	035	029	Ovo su uredbe i propisi za vas i vaše naraštaje u svim vašim mestima.
004	NUM	035	030	Ko god ubije čoveka neka se pogubi na svedočanstvo svedoka. Niko ne može da bude osuđen na smrt na osnovu svedočanstva jednog svedoka.
004	NUM	035	031	Ne primajte otkupninu za život ubice koji je kriv za smrt; on mora svakako da se pogubi.
004	NUM	035	032	Ne primajte otkupninu ni za onoga koji je pobegao u svoj grad-utočište, da bi se vratio i živeo u zemlji pre smrti Prvosveštenika.
004	NUM	035	033	Ne oskrnavljujte zemlju u kojoj živite, jer krv oskrnavljuje zemlju. Nikakvo otkupljenje se ne može izvršiti za zemlju na kojoj je prolivena krv, osim krvlju onoga koji ju je prolio.
004	NUM	035	034	Ne oskrnavljujte zemlju u kojoj živite, i gde ja prebivam; jer ja, Gospod, prebivam među Izrailjcima.’“
004	NUM	036	001	Glavari otačkih domova porodica potomaka Galada, sina Mahirovog, sina Manasijinog, iz rodova Josifovih potomaka, pristupe i obrate se Mojsiju i knezovima, glavarima otačkih domova Izrailjaca.
004	NUM	036	002	Rekli su: „Gospod je zapovedio mome gospodaru da se Izrailjcima žrebom podeli nasledstvo. Gospod je takođe zapovedio mome gospodaru da se nasledstvo našeg brata Salpada da njegovim ćerkama.
004	NUM	036	003	Međutim, ako se one udaju za nekoga iz drugog izrailjskog plemena, njihov deo nasledstva biće otuđen od nasledstva naših predaka i biti pripojen nasledstvu drugog plemena u koje se udaju. Tako će nam se oduzeti deo nasledstva koje nam je dodeljeno.
004	NUM	036	004	A kad Izrailjcima dođe oprosna godina, onda će njihov deo nasledstva preći u nasledstvo plemena u koje se udaju. Tako će njihov deo nasledstva biti otuđen od nasledstva naših predaka.“
004	NUM	036	005	Tada je Mojsije, prema Gospodnjoj reči, zapovedio Izrailjcima: „Istina je što potomci Josifovog plemena kažu.
004	NUM	036	006	Ovo je reč koju Gospod zapoveda za Salpadove ćerke:’One mogu da se udaju za koga hoće, pod uslovom da se udaju u porodicu iz plemena svoga oca.
004	NUM	036	007	Nasledstvo Izrailjaca se ne može prenositi s plemena na pleme; neka svi Izrailjci zadrže nasledstvo svojih otačkih plemena.
004	NUM	036	008	Svaka ćerka koja nasledi deo u jednom od izrailjskih plemena mora da se uda u porodicu iz plemena svoga oca, kako bi svaki Izrailjac zadržao u posedu nasledstvo svojih otaca.
004	NUM	036	009	Nasledstvo se ne može prenositi s plemena na pleme, jer sva izrailjska plemena moraju da zadrže svoje nasledstvo.’“
004	NUM	036	010	Salpadove ćerke su uradile onako kako je Gospod zapovedio Mojsiju.
004	NUM	036	011	Mala, Tersa, Egla, Melha i Nuja, Salpadove ćerke, udale su se za sinove svojih stričeva,
004	NUM	036	012	i tako postale žene Manasijinih sinova, Josifovih potomaka; pa je nasledstvo ostalo u plemenu porodice njihovog oca.
004	NUM	036	013	Ovo su zapovedi i propisi koje je Gospod preko Mojsija dao Izrailjcima na moavskim poljanama nasuprot Jordana, blizu Jerihona.
#
# BOOK	005	DEU	Deuteronomy	5 Mojsijeva
005	DEU	001	001	Ovo su reči koje je Mojsije izgovorio svem Izrailju s one strane Jordana, u pustinji u Aravi nasuprot Sufu, između Farana i Tofela, Lavana, Asirota i Di Zahava.
005	DEU	001	002	A od Horiva do Kadis-Varnije preko gore Sir ima jedanaest dana hoda.
005	DEU	001	003	Četrdesete godine prvoga dana jedanaestoga meseca, Mojsije je rekao Izrailjcima sve što mu je Gospod zapovedio da im kaže.
005	DEU	001	004	Nakon što je porazio amorejskog cara Sihona koji je vladao u Esevonu i vasanskog cara Oga koji je vladao u Astarotu u Edrajinu,
005	DEU	001	005	s one strane Jordana, u zemlji moavskoj, Mojsije je počeo da objašnjava ovaj Zakon. Govorio je:
005	DEU	001	006	„Gospod, naš Bog, rekao nam je na Horivu:’Dosta ste boravili na ovoj gori.
005	DEU	001	007	Zaputite se u gorski kraj Amorejaca i svih njihovih suseda, u Aravu, u gorje, u ravnicu i Negev, u Primorje, u zemlju Hananaca, i u Livan sve do velike reke, reke Eufrata.
005	DEU	001	008	Pogledajte! Predao sam vam ovu zemlju. Idite i zauzmite tu zemlju za koju se Gospod zakleo vašim ocima Avrahamu, Isaku i Jakovu, da će je dati njima i njihovom potomstvu posle njih.’
005	DEU	001	009	U to vreme sam vam rekao:’Ne mogu sam upravljati vama.
005	DEU	001	010	Gospod vas je toliko umnožio da vas je danas kao zvezda na nebu.
005	DEU	001	011	Gospod, Bog vaših otaca, neka vas umnoži hiljadu puta više! Neka vas blagoslovi, kao što vam je obećao!
005	DEU	001	012	Kako bih, inače, ja sam mogao da nosim vaš teret, vaša bremena i sporove?
005	DEU	001	013	Izaberite sebi iz svakoga plemena ljude mudre, razumne i iskusne da vam ih postavim za glavare.’
005	DEU	001	014	A vi ste mi odgovorili:’Dobro je to što si rekao da ćeš učiniti!’
005	DEU	001	015	Tada sam uzeo glavare plemena, ljude mudre i iskusne, pa sam ih postavio vama za glavare, za zapovednike jedinica od hiljadu, stotinu, pedeset i deset, i za plemenske zapovednike.
005	DEU	001	016	U to vreme sam zapovedio vašim sudijama:’Saslušajte svoju braću i sudite pravedno kad neko ima spor sa svojim sunarodnikom, ili sa strancem.
005	DEU	001	017	Ne budite pristrani u suđenju, nego saslušavajte kako malog, tako velikog. Ne plašite se nikoga, jer sud pripada Bogu. Ako je spor suviše težak za vas, donesite ga meni da čujem.’
005	DEU	001	018	U to vreme sam vam zapovedio sve što imate da činite.
005	DEU	001	019	Zatim smo otišli s Horiva, pa smo prešli svu onu veliku i zastrašujuću pustinju koju ste videli na putu prema gorskom kraju Amorejaca, kako nam je zapovedio Gospod, naš Bog. Tako smo došli u Kadis-Varniju.
005	DEU	001	020	Ja sam vam tada rekao:’Došli ste u gorski kraj Amorejaca, koji vam daje Gospod, Bog vaš.
005	DEU	001	021	Vidi, Gospod, Bog tvoj, predao ti je ovu zemlju. Uspni se i osvoji je, kao što ti je rekao Gospod, Bog tvojih otaca. Ne boj se i ne strahuj!’
005	DEU	001	022	Tada ste mi svi vi pristupili i rekli:’Hajde da pošaljemo ljude ispred nas da izvide zemlju i donesu nam izveštaj o putu kojim ćemo ići i gradovima u koje ćemo doći.’
005	DEU	001	023	Ovaj predlog mi se dopao. Zato sam odabrao između vas dvanaestoricu ljudi, iz svakog plemena po jednog.
005	DEU	001	024	Oni su krenuli, uspeli se u gorje, te došli u dolinu Eshol i izvideli je.
005	DEU	001	025	Onda su poneli u svojim rukama plodove te zemlje, pa su se spustili k nama i doneli nam izveštaj. Rekli su:’Zemlja koju nam Gospod daje je dobra.’
005	DEU	001	026	Međutim, vi niste hteli da pođete gore, nego ste se pobunili protiv naredbe Gospoda, svoga Boga.
005	DEU	001	027	Gunđali ste u svojim šatorima i govorili:’Gospod nas mrzi! Izveo nas je iz Egipta da nas preda Amorejcima u ruke, kako bi nas istrebili.
005	DEU	001	028	Kuda da idemo? Naša braća su napunila naše srce strahom, govoreći: „taj narod je veći i viši rastom od nas, a gradovi su im ogromni i opasani zidinama do nebesa. I Enakovce smo tamo videli!“’
005	DEU	001	029	Tada sam vam rekao:’Ne strahujte! Ne bojte ih se!
005	DEU	001	030	Gospod, Bog vaš, koji ide pred vama, ratovaće za vas, kao što je to činio u Egiptu na vaše oči.
005	DEU	001	031	U pustinji si video da te je Gospod, Bog tvoj, nosio kao što otac nosi svoga sina tokom celog puta koji ste prevalili sve dok niste došli do ovog mesta.’
005	DEU	001	032	Ali i pored toga niste se pouzdali u Gospoda, Boga svoga,
005	DEU	001	033	koji ide pred vama da vam potraži mesto za taborovanje – noću u ognju da vidite put na koji ste krenuli, a danju u oblaku.
005	DEU	001	034	Kad je Gospod čuo šta ste rekli, razgnevio se i zakleo:
005	DEU	001	035	’Nijedan od ovih ljudi iz ovog zlog naraštaja neće videti dobru zemlju za koju sam se zakleo da ću je dati vašim ocima,
005	DEU	001	036	osim Haleva, sina Jefonijina. On će je videti! Njemu i njegovim sinovima ću dati zemlju u koju je stupio, zato što se potpuno pouzdao u Gospoda.’
005	DEU	001	037	Zbog vas se Gospod razgnevio i na mene, pa je rekao:’Ni ti nećeš ući tamo!
005	DEU	001	038	Isus, sin Navinov, koji stoji pred tobom, ući će tamo. Ohrabri ga, jer će on uvesti Izrailja da primi zemlju u posed.
005	DEU	001	039	A vaša deca, za koju ste rekli da će postati plen, oni će ući tamo. Njima ću dati da zauzmu zemlju.
005	DEU	001	040	Vi, pak, krenite natrag i idite u pustinju prema Crvenom moru.’
005	DEU	001	041	Vi ste mi odgovorili:’Zgrešili smo Gospodu. Krenućemo gore i ratovati kako je zapovedio Gospod, Bog naš.’ Svaki čovek je pripasao svoje oružje misleći da je lako uspeti se u gorski kraj.
005	DEU	001	042	Tada mi je Gospod rekao:’Reci im: „Ne penjite se i ne ratujte, jer neću biti među vama; inače ćete biti potučeni od svojih neprijatelja!“’
005	DEU	001	043	Ja sam vam to rekao, ali vi niste poslušali. Pobunili ste se protiv onoga što je Gospod rekao, pa ste se pripasali i uspeli u gorje.
005	DEU	001	044	Tada su izašli Amorejci koji žive u gorju i presreli vas goneći vas kao pčele. Tukli su vas od Sira do Orme.
005	DEU	001	045	Onda ste se vratili i plakali pred Gospodom. Ali Gospod nije slušao vaš vapaj, niti se obazreo na vas.
005	DEU	001	046	Zato ste ostali u Kadisu mnogo dana – onoliko koliko ste ostali tamo.
005	DEU	002	001	Okrenuli smo se i zaputili u pustinju prema Crvenom moru kako nam je rekao Gospod. Dugo vremena smo se vrteli oko gore Sir.
005	DEU	002	002	Tada mi je Gospod rekao:
005	DEU	002	003	’Dosta ste se vrteli oko ove gore. Okrenite se prema severu!
005	DEU	002	004	Zapovedi narodu: „Sada prolazite kroz područje vaše braće, Isavovih potomaka, koji žive u Siru. Oni vas se boje, ali se vi dobro čuvajte!
005	DEU	002	005	Ne upuštajte se u sukob sa njima, jer vam neću dati ni stopu od njihove zemlje. Naime, Sir sam dao Isavu u posed.
005	DEU	002	006	Hranu od njih kupujte za novac, da imate šta da jedete, a takođe i vodu plaćajte novcem.“’
005	DEU	002	007	Jer, Gospod, Bog tvoj, koji te je blagoslovio u svim tvojim poduhvatima, zna da prolaziš kroz ovu veliku pustinju. Gospod, Bog tvoj, ovih je četrdeset godina bio s tobom, te ti ništa nije nedostajalo.
005	DEU	002	008	Tako smo zaobišli svoju braću, potomke Isavove, koji žive u Siru, putem što vodi u Aravu, Elat i Esion-Gever, pa smo skrenuli na put što vodi u moavsku pustinju.
005	DEU	002	009	Gospod mi reče:’Ne napadaj Moavce, niti stupaj u rat s njima, jer ti neću dati u posed njihovu zemlju: Lotovim potomcima sam dao Ar u posed.’
005	DEU	002	010	(Tamo su nekada živeli Emijci. Bio je to narod veliki i brojan; visoki kao Enakovci.
005	DEU	002	011	Njih, kao i Enakovce, takođe svrstavaju u Refaimce, iako ih Moavci zovu Emijcima.
005	DEU	002	012	U Siru su nekada živeli Horijci. Isavovi potomci su prisvojili njihovu zemlju, istrebili ih i naselili se na njihovo mesto. To isto je učinio Izrailj u zemlji koju mu je Gospod dao u posed.)
005	DEU	002	013	’A sad ustanite i pređite preko potoka Zareda.’ Tako smo prešli preko potoka Zareda.
005	DEU	002	014	Putovali smo trideset osam godina od Kadis-Varnije do prelaska potoka Zareda, sve dok nije pomro čitav taj naraštaj ljudi u taboru sposobnih za ratovanje, kao što im se Gospod zakleo.
005	DEU	002	015	Šta više, Gospodnja ruka se okrenula protiv njih da ih smete usred tabora, dok svi nisu bili istrebljeni.
005	DEU	002	016	A kada su pomrli u narodu svi ljudi sposobni za ratovanje,
005	DEU	002	017	Gospod mi reče:
005	DEU	002	018	’Danas prelaziš preko moavskog područja kod Ara.
005	DEU	002	019	Kad se približiš Amoncima, ne napadaj ih, niti se upuštaj u sukob sa njima, jer ti neću dati u posed zemlju Amonaca. Naime, nju sam je dao u posed Lotovim potomcima.’
005	DEU	002	020	(Ta zemlja je nekada pripadala Refaimcima, koje su Amonci zvali i’Zamzumićanima’.
005	DEU	002	021	To je bio narod veliki i brojan; bili su visokog rasta kao Enakovci. Gospod ih je istrebio pred Amoncima koji su prisvojili njihovu zemlju i naselili se na njihovo mesto.
005	DEU	002	022	To su isto učinili i potomci Isava koji žive u Siru. Oni su istrebili Horijce, prisvojili njihovu zemlju i nastanili se na njihovo mesto gde žive sve do danas.
005	DEU	002	023	A Avince, koji su živeli u selima oko Gaze, istrebili su Kaftoreji, koji dolaze iz Kaftora, i naselili se na njihovo mesto.)
005	DEU	002	024	’Ustanite i nastavite put, pa pređite preko potoka Arnona! Evo, predao sam vam u ruke Sihona, cara esevonskog, Amorejca, i njegovu zemlju. Počni da je osvajaš! Stupi u rat protiv njega!
005	DEU	002	025	Danas počinjem da pred tobom širim strah i trepet među narode pod celim nebom. Oni će čuti glasine o tebi, pa će drhtati od straha pred tobom i spopadaće ga užas od tebe.’
005	DEU	002	026	Tada sam iz pustinje Kedemot poslao glasnike esevonskom caru Sihonu s miroljubivom porukom:
005	DEU	002	027	’Dozvoli mi da prođem preko tvoje zemlje. Ići ću glavnim putem i neću skretati ni desno ni levo.
005	DEU	002	028	Hranu za jelo i vodu za piće prodaj mi za novac. Samo mi dozvoli da prođem pešice,
005	DEU	002	029	dok ne pređem preko Jordana u zemlju koju nam daje Gospod, Bog naš. Tako su mi učinili i Isavovi potomci koji žive u Siru i Moavci koji žive u Aru.’
005	DEU	002	030	Ali Sihon, car esevonski, nije nam dao da prođemo, jer je Gospod, Bog tvoj, učinio njegov duh nepopustljivim a njegovo srce tvrdim, kako bi ga predao u tvoje ruke, kao što i jeste danas.
005	DEU	002	031	Gospod mi reče:’Evo, počeo sam da ti predajem Sihona i njegovu zemlju. Počni da osvajaš njegovu zemlju, kako bi je prisvojio!’
005	DEU	002	032	Tada je Sihon izašao pred nas, on i sav njegov narod u boj kod Jase.
005	DEU	002	033	Ali, Gospod, Bog naš, nam ga je predao, tako da smo porazili njega, njegove sinove i njegov narod.
005	DEU	002	034	U to vreme smo zauzeli sve njegove gradove i izvršili kleto uništenje nad svakim gradom – nad muškarcima, ženama i decom – nikog živog nismo ostavili.
005	DEU	002	035	Zaplenili smo samo stoku i odneli plen iz gradova koje smo osvojili.
005	DEU	002	036	Od Aroira, koji se nalazi kod potoka Arnona i grada koji je kod potoka, sve do Galada, nije bilo grada koji je bio previsok za nas. Sve nam ih je predao Gospod, Bog naš.
005	DEU	002	037	Samo se zemlji Amonaca nisi približavao: potoku Javoku, niti gradovima u gorju, baš kako je zapovedio Gospod, Bog naš.
005	DEU	003	001	Zatim smo se okrenuli i krenuli gore putem za Vasan. Tada je Og, vasanski car, i sav njegov narod, izašao u boj protiv nas kod Edrajina.
005	DEU	003	002	Tada mi Gospod reče:’Ne boj ga se, jer sam u tvoje ruke predao i njega, i sav njegov narod i njegovu zemlju. Učini s njim kao što si učinio s amorejskim carem Sihonom, koji je živeo u Esevonu.’
005	DEU	003	003	Gospod, naš Bog, je predao u naše ruke vasanskog cara Oga i sav njegov narod; tako da mu nije ostao ni jedan preživeli.
005	DEU	003	004	U to vreme smo zauzeli sve njegove gradove. Nije bilo grada koji im nismo oduzeli – šezdeset gradova, to jest, celu oblast Argov, Ogovo carstvo u Vasanu.
005	DEU	003	005	Svi ovi gradovi su bili utvrđeni visokim zidinama, vratima i prevornicama. Uz njih je bilo mnogo neutvrđenih sela.
005	DEU	003	006	I nad njima smo izvršili kleto uništenje, kao što smo učinili sa esevonskim carem Sihonom, kada smo izvršili kleto uništenje nad svim njihovim gradovima: nad muškarcima, ženama i decom.
005	DEU	003	007	Zaplenili smo samo stoku i odneli plen iz gradova.
005	DEU	003	008	Tako smo u ono vreme oteli zemlju iz ruku dvojice amorejskih careva, što se nalazi s one strane Jordana, od potoka Arnona do gore Ermon
005	DEU	003	009	(Sidonci zovu Ermon Sirjon a Amorejci ga zovu Senir),
005	DEU	003	010	sve gradove u ravnici, u celom Galadu, celom Vasanu, sve do Salke i Edrajina – gradove Ogovog carstva u Vasanu.
005	DEU	003	011	(Og, vasanski car, je jedini preostali Refaimac. Njegov gvozdeni krevet se još uvek nalazi u Ravi amonskoj. Bio je devet lakata dug i četiri lakta širok, mereno običnim laktom.)
005	DEU	003	012	U to vreme smo osvojili ovu zemlju od Aroira koji je kod potoka Arnona. Pola galadskog gorja i njegove gradove dao sam Ruvimovom i Gadovom plemenu.
005	DEU	003	013	Što je ostalo od Galada i celi Vasan, Ogovo carstvo, dao sam polovini Manasijinog plemena. Cela argovska oblast i sav Vasan nekada su se zvali’zemlja Refaimaca’.
005	DEU	003	014	Jair, Manasijin sin, je osvojio celi argovski kraj do gesurske i mahatske granice. Ta vasanska mesta je nazvao po sebi, tako da se i dan danas zovu’Jairova sela’.
005	DEU	003	015	Mahiru sam dao Galad.
005	DEU	003	016	Ruvimovom i Gadovom plemenu sam dao područje od Galada kod potoka Arnona, čijom sredinom se pruža granica, sve do potoka Javoka, gde je Amonska granica.
005	DEU	003	017	Jordan i Arava su služili kao granica koja se protezala od jezera Hineret do mora kod Arave – Mrtvog mora – podno obronaka Fasge na istoku.
005	DEU	003	018	U ono vreme sam vam zapovedio:’Gospod, Bog vaš, dao vam je ovu zemlju da je zaposednete. Svi vi koji ste sposobni za boj krenite naoružani ispred svoje braće.
005	DEU	003	019	Neka samo vaše žene, nejač i stoka – jer znam da imate mnogo stoke – ostanu u vašim gradovima koje sam vam dao.
005	DEU	003	020	Kad Gospod da počinak vašoj braći i vama, te kad osvoje zemlju koju im Gospod daje s one strane Jordana, tada svaki čovek neka se vrati na posed koji sam vam dao.’
005	DEU	003	021	U ono vreme sam zapovedio Isusu:’Svojim očima si video sve što je Gospod, Bog tvoj, učinio ovoj dvojici careva; Gospod će tako učiniti i drugim carstvima kroz koja budeš prolazio.
005	DEU	003	022	Ne plaši ih se, jer će se Gospod, Bog vaš, boriti za vas.’
005	DEU	003	023	U ono vreme sam molio Gospoda:
005	DEU	003	024	’Gospode, Bože, ti si počeo da pokazuješ svome sluzi svoju veličinu i svoju moćnu ruku. Jer, koji to Bog na nebesima ili na zemlji može da čini takva dela i čudesa?
005	DEU	003	025	Sada mi dopusti da uđem i vidim dobru zemlju s one strane Jordana, predivno gorje i Livan.’
005	DEU	003	026	Ali se Gospod naljutio na mene zbog vas i nije me poslušao. Gospod mi je rekao:’Dosta! Ne pominji mi više ovo!
005	DEU	003	027	Uspni se na vrh Fasge i digni svoj pogled prema zapadu i severu, prema jugu i istoku. Dobro pogledaj svojim očima, jer nećeš preći preko ovog Jordana.
005	DEU	003	028	Isusa uvedi u dužnost; ohrabri ga i osokoli, jer će on predvoditi ovaj narod i dovesti ih da prime u posed ovu zemlju koju ćeš videti.’
005	DEU	003	029	Tako smo ostali u dolini kod Vet-Fegora.
005	DEU	004	001	A sad, Izrailju, poslušaj zapovesti i uredbe koje vas učim da držite, da biste mogli da živite, te da biste mogli da uđete i zaposednete zemlju koju vam daje Gospod, Bog vaših otaca.
005	DEU	004	002	Ne dodajte ništa onome što vam zapovedam, niti šta oduzimajte od toga, nego držite zapovesti Gospoda, Boga vašeg, koje vam nalažem.
005	DEU	004	003	Svojim očima ste videli šta je Gospod učinio Val-Fegoru – kako je Gospod, Bog tvoj, istrebio iz tvoje sredine svakog ko je pošao za Val-Fegorom.
005	DEU	004	004	A vi, koji ste stali uz Gospoda, živi ste i danas.
005	DEU	004	005	Evo, poučio sam vas o zapovestima i uredbama koje mi je Gospod, Bog moj, zapovedio da ih vršite u zemlji u koju ulazite da je zaposednete.
005	DEU	004	006	Držite ih i vršite, jer će to biti vaša mudrost i razum u očima naroda. Kad budu čuli za sve ove uredbe, reći će:’Samo je ovaj veliki narod mudar i razuman.’
005	DEU	004	007	Jer, ima li koji drugi veliki narod boga koji mu je toliko blizu kao što je nama blizu Gospod, Bog naš, kad god ga prizovemo?
005	DEU	004	008	Koji to veliki narod ima tako pravedne zapovesti i uredbe, kao što je sav ovaj Zakon koji vam danas dajem?
005	DEU	004	009	Samo pazi i dobro se čuvaj da ne zaboraviš događaje koje si video svojim očima. Neka ne iščile iz tvog sećanja celog tvog života; šta više, pouči o njima i svoju decu i svoje unuke.
005	DEU	004	010	Onog dana kada si stajao na Horivu pred Gospodom, Bogom svojim, Gospod mi je rekao:’Okupi mi narod da čuje moje reči, da nauče da me se boje dokle god žive u ovoj zemlji, i da tome nauče i svoju decu.’
005	DEU	004	011	Vi ste se primakli i stali u podnožje gore koja je bacala oganj sve do samog neba, dok je okolinu prekrivao mrak i gusta tama.
005	DEU	004	012	Tada vam je Gospod progovorio iz ognja. Čuli ste zvuk reči, ali niste videli nikakav lik – čuli ste samo glas.
005	DEU	004	013	On vam je objavio svoj savez i zapovedio vam da vršite deset zapovesti koje je napisao na dve kamene ploče.
005	DEU	004	014	U ono vreme mi je Gospod zapovedio da naučite zapovesti i uredbe, kako biste ih vršili u zemlji u koju ulazite da je osvojite.
005	DEU	004	015	Zato se dobro uzmite u pamet! Onoga dana kada vam je Gospod govorio na Horivu iz ognja, niste videli nikakav lik,
005	DEU	004	016	da se ne biste pokvarili, te da ne biste napravili sebi isklesani lik ili kip u obliku muških ili ženskih likova,
005	DEU	004	017	niti u obliku stoke što je na zemlji, ili ptica što lete po nebesima,
005	DEU	004	018	niti u obliku gmizavaca što puze po zemlji, ili riba što su u vodi pod zemljom.
005	DEU	004	019	I kad pogledaš na nebo i vidiš sunce, mesec i zvezde – svu vojsku nebesku, nemoj da se prevariš i počneš da im se klanjaš i da im služiš. Njih je Gospod, Bog tvoj, dao za sve narode pod celim nebom.
005	DEU	004	020	A vas je Gospod uzeo i izveo vas iz one usijane peći, Egipta, da budete njegov narod, njegova svojina, kao što i jeste danas.
005	DEU	004	021	No, Gospod se razgnevio na mene zbog vas i zakleo se da neću preći preko Jordana i ući u dobru zemlju koji ti Gospod, Bog tvoj daje u posed.
005	DEU	004	022	I eto, ja ću umreti u ovoj zemlji i neću preći preko Jordana, a vi ćete preći i zauzeti ovu dobru zemlju.
005	DEU	004	023	Pazite da ne zaboravite savez koji je Gospod, Bog vaš, sklopio sa vama, da ne bi pravili sebi klesane likove bilo čega što vam je zabranio Gospod, Bog vaš.
005	DEU	004	024	Jer, Gospod, Bog tvoj, oganj je koji spaljuje; on je ljubomorni Bog.
005	DEU	004	025	A, ako dobiješ sinove i unuke i ostanete u zemlji, pa se pokvarite i načinite sebi svakojake klesane likove čineći što je zlo u očima Gospoda, Boga tvoga, te izazovete njegov gnev,
005	DEU	004	026	evo – pozivam danas protiv vas nebo i zemlju kao svedoke – bićete brzo istrebljeni iz zemlje u koju idete preko Jordana da je zauzmete; nećete dugo ostati na njoj, nego ćete biti sasvim istrebljeni.
005	DEU	004	027	Gospod će vas rasejati među narode. Od vas će preostati tek mali broj među narodima kojima će vas Gospod odvesti.
005	DEU	004	028	Tamo ćete služiti bogovima koje su ljudske ruke načinile od drveta i kamena, koji ne mogu ni da vide ni da čuju, ni da jedu ni da mirišu.
005	DEU	004	029	Odande ćete tražiti Gospoda, Boga svoga. Naći ćeš ga ako ga potražiš svim srcem svojim i svom dušom svojom.
005	DEU	004	030	Kada budeš u nevolji i sve te ovo snađe u poslednjim danima, tada ćeš se okrenuti Gospodu, Bogu svome, pa ćeš slušati njegov glas.
005	DEU	004	031	Jer, Gospod, Bog tvoj, milostivi je Bog; on te neće ostaviti ni uništiti, niti će zaboraviti savez koji je pod zakletvom sklopio s tvojim ocima.
005	DEU	004	032	Stoga, ispitaj protekla vremena što su minula pre tebe, od kada je Bog stvorio čovečanstvo na zemlji, raspitaj se s jednog kraja neba do drugog: zar se ikada nešto tako veličanstveno dogodilo? Zar se tako nešto čulo?
005	DEU	004	033	Zar je koji narod čuo da mu glas Božiji govori iz ognja, kao što si ti čuo i ostao živ?
005	DEU	004	034	Ili, zar je ijedan bog pokušao da ode i uzme jedan narod za sebe iz drugog naroda kaznama, znacima i čudesima, ratom, moćnom rukom i ispruženom mišicom, te velikim strahom, kao što je sve to Gospod, Bog tvoj, uradio za tebe u Egiptu na tvoje oči?
005	DEU	004	035	To ti je pokazano da znaš da je Gospod pravi Bog i da osim njega nema drugog.
005	DEU	004	036	Oglasio ti se s neba da se poučiš. Na zemlji ti je dozvolio da vidiš njegov veliki oganj i da čuješ njegove reči iz ognja.
005	DEU	004	037	A zato što je zavoleo tvoje oce, izabrao je njihovo potomstvo posle njih. Tebe je, pak, izveo iz Egipta svojom velikom silom,
005	DEU	004	038	da istera velike narode koji su brojniji od tebe, kako bi te uveo u zemlju i dao ti je u posed, kao što je to danas.
005	DEU	004	039	Stoga, znaj danas i uzmi k srcu da je Gospod pravi Bog gore na nebesima i dole na zemlji; drugoga nema.
005	DEU	004	040	Drži njegove zakone i zapovesti koje ti zapovedam danas, da dobro bude tebi i tvojim sinovima posle tebe i da proživiš dugo vremena na zemlji koju ti Gospod, Bog tvoj, daje u sve dane.“
005	DEU	004	041	Tada je Mojsije izdvojio tri grada istočno od Jordana,
005	DEU	004	042	gde svaki ubica može da pobegne ako slučajno ubije svoga bližnjeg prema kome nije gajio mržnju, te tako spase sebi život u jednom od tih gradova.
005	DEU	004	043	A ovo su gradovi: za Ruvimovo pleme – Vosor na pustinjskoj visoravni, za Gadovo pleme – Ramot u Galadu, za Manasijino pleme – Golan u Vasanu.
005	DEU	004	044	Ovo je Zakon koji je Mojsije izložio Izrailjcima;
005	DEU	004	045	ovo su propisi, uredbe i pravila koje je Mojsije saopštio Izrailjcima kad su izašli iz Egipta,
005	DEU	004	046	s one strane Jordana, u dolini nasuprot Vet-Fegora, u zemlji Sihona, amorejskog cara koji vlada u Esevonu. Njega su Mojsije i Izrailjci porazili kad su izašli iz Egipta
005	DEU	004	047	i osvojili njegovu zemlju, te zemlju Oga, cara vasanskog, dvaju amorejskih careva koji su živeli s druge strane Jordana, na istoku:
005	DEU	004	048	od Aroira, koji se nalazi na obali potoka Arnona do gore Siriona, to jest, Ermona,
005	DEU	004	049	i svu Aravu na istočnoj strani Jordana, sve do mora kod Arave, pod obroncima Fasge.
005	DEU	005	001	Mojsije pozva sve Izrailjce i reče im: „Poslušaj, o Izrailju, sve propise i odredbe koje vam danas govorim na vaše uši! Naučite da ih držite, kako biste ih vršili.
005	DEU	005	002	Gospod, Bog naš, je sa nama sklopio savez na Horivu.
005	DEU	005	003	Gospod nije sklopio ovaj savez s vašim ocima, nego s nama svima koji smo ovde danas živi.
005	DEU	005	004	Gospod je s vama govorio licem u lice na gori usred ognja.
005	DEU	005	005	U ono vreme sam stajao između Gospoda i vas da vam objavim reč Gospodnju, jer ste se uplašili od ognja, te se niste popeli na goru. On je rekao:
005	DEU	005	006	’Ja sam Gospod, Bog tvoj, koji sam te izveo iz zemlje egipatske, iz kuće ropstva.
005	DEU	005	007	Nemoj imati druge bogove osim mene.
005	DEU	005	008	Ne pravi sebi idola, ni obličja od bilo čega što je gore na nebesima, ili dole na zemlji, ili u vodi pod zemljom.
005	DEU	005	009	Ne klanjaj im se, niti im služi. Jer sam ja, Gospod, tvoj Bog, ljubomorni Bog, koji kažnjava decu zbog krivice njihovih otaca, do trećeg i četvrtog kolena – onih koji me mrze,
005	DEU	005	010	ali iskazujem milost hiljadama koji me ljube i vrše moje zapovesti.
005	DEU	005	011	Ne uzimaj uzalud ime Gospoda, Boga svoga, jer neće pred Gospodom biti bez krivice onaj koji uzalud izgovara njegovo ime.
005	DEU	005	012	Drži dan subotnji, i posvećuj ga kako ti je zapovedio Gospod, Bog tvoj.
005	DEU	005	013	Šest dana radi i obavljaj sve svoje poslove.
005	DEU	005	014	A sedmi dan je subota Gospodu, tvome Bogu. Ne radi nikakva posla, ni ti, ni tvoji sinovi i ćerke, ni tvoje sluge i sluškinje, ni tvoj vo, ni tvoj magarac, niti išta od tvoje stoke, ni stranac koji živi u tvojim gradovima, da bi se i tvoj sluga i tvoja sluškinja odmorili, kao ti.
005	DEU	005	015	Seti se da si bio rob u Egiptu i da te je Gospod, Bog tvoj, izveo odande snažnom rukom i ispruženom mišicom. Zato ti je Gospod, Bog tvoj, zapovedio da vršiš dan subotnji.
005	DEU	005	016	Poštuj svoga oca i svoju majku, kao što ti je zapovedio Gospod, Bog tvoj, da bi ti se produžili dani, i da bi ti bilo dobro na zemlji koju ti daje Gospod, Bog tvoj.
005	DEU	005	017	Ne ubij!
005	DEU	005	018	Ne čini preljube!
005	DEU	005	019	Ne kradi!
005	DEU	005	020	Ne svedoči lažno protiv bližnjega svoga!
005	DEU	005	021	Ne poželi ženu bližnjega svoga. Ne priželjkuj kuću bližnjega svoga, ni polje njegovo, ni slugu njegovog, ni sluškinju njegovu, ni vola njegovog, ni magarca njegovog, niti išta što pripada tvome bližnjemu.’
005	DEU	005	022	Gospod nije ništa dodavao rečima koje je gromkim glasom saopštio celoj tvojoj zajednici na gori iz ognja, oblaka i guste tame. Upisao ih je na dve kamene ploče i predao mi ih.
005	DEU	005	023	Kada ste čuli glas iz tame, dok je gora plamtela u ognju, pristupili ste mi sa svim glavarima vaših plemena i starešinama.
005	DEU	005	024	Tada ste rekli:’Evo, Gospod, Bog naš, pokazao nam je svoju slavu i svoje veličanstvo, te smo čuli njegov glas iz ognja. Danas smo videli da čovek može da ostane u životu iako mu Bog govori.
005	DEU	005	025	Zašto sad da umremo? Naime, proždraće nas ovaj veliki oganj, pa ćemo umreti ako nastavimo da slušamo glas Gospoda, Boga našega.
005	DEU	005	026	Jer, postoji li iko ko je čuo glas živoga Boga da govori usred ognja, kao mi, i ostao u životu?
005	DEU	005	027	Ti pristupi i slušaj sve što kaže Gospod, Bog naš. Sve što ti saopšti Gospod, Bog naš, ti prenesi nama, a mi ćemo to poslušati i izvršiti.’
005	DEU	005	028	Gospod je čuo što ste mi rekli, pa mi je rekao:’Poslušaću reči koje ti je ovaj narod uputio. Dobro je sve što su rekli.
005	DEU	005	029	O, kad bi se samo u srcu bojali mene i stalno se držali mojih zapovesti, da bi doveka bilo dobro njima i njihovoj deci!
005	DEU	005	030	Idi i reci im neka se vrate u svoje šatore.
005	DEU	005	031	A ti ostani ovde sa mnom i ja ću ti reći sve zapovesti, propise i odredbe koje ćeš ih naučiti da vrše u zemlji koju im dajem u posed.’
005	DEU	005	032	Zato pazite da ih vršite, baš kao što vam je zapovedio Gospod, Bog vaš. Ne odstupajte od njih ni levo ni desno!
005	DEU	005	033	U potpunosti se držite puta koji vam je odredio Gospod, Bog vaš, da bi ostali u životu, da bi vam bilo dobro i da bi dugo proživeli u zemlji koju ćete zaposesti.
005	DEU	006	001	Ovo su zapovesti, propisi i odredbe koje mi je Gospod, Bog vaš, naredio da vas njima poučim, kako biste ih vršili u zemlji u koju idete da je zauzmete,
005	DEU	006	002	da bi se ti, tvoja deca i tvoji unuci bojali Gospoda, Boga svoga, celog svog života, držeći sve uredbe i zapovesti koje ti nalažem, i tako imali dug život.
005	DEU	006	003	Slušaj, Izrailju, drži ih i izvršavaj, da ti dobro bude i da se veoma umnožite u zemlji kojom teku med i mleko, kao što ti je obećao Gospod, Bog tvojih otaca.
005	DEU	006	004	Čuj, Izrailju! Gospod, Bog naš, jedini je Gospod.
005	DEU	006	005	Zato, voli Gospoda, Boga svoga, svim srcem svojim, svom dušom svojom i svom snagom svojom.
005	DEU	006	006	Neka ove reči koje ti danas zapovedam budu na tvom srcu.
005	DEU	006	007	Napominji ih svojim sinovima. Govori im o njima kad sediš u svojoj kući i kad ideš putem; kad ležeš i kad ustaješ.
005	DEU	006	008	Priveži ih kao znak na svoju ruku, i neka ti budu kao zapis među očima.
005	DEU	006	009	Napiši ih na dovratnicima svoga doma i na vratima tvojim.
005	DEU	006	010	A kad te Gospod, Bog tvoj, uvede u zemlju za koju se zakleo tvojim ocima, Avrahamu, Isaku i Jakovu, da će je dati tebi – u dobre i velike gradove koje nisi gradio;
005	DEU	006	011	u kuće pune svakovrsnih dobara, koje nisi napunio; na iskopane bunare, koje nisi kopao, u vinograde i maslinjake, koje nisi sadio, pa se sit najedeš –
005	DEU	006	012	pazi da ne zaboraviš Gospoda, koji te je izveo iz Egipta, iz kuće ropstva.
005	DEU	006	013	Boj se Gospoda, Boga svoga, njemu služi i njegovim se imenom zaklinji.
005	DEU	006	014	Ne idite za drugim bogovima, božanstvima naroda koji vas okružuju,
005	DEU	006	015	da ne plane gnev Gospoda, Boga tvoga, i istrebi vas s lica zemlje. Jer Gospod, Bog vaš, koji je među vama, ljubomorni je Bog.
005	DEU	006	016	Ne iskušavajte Gospoda, Boga svoga, kao što ste ga iskušavali kod Mase.
005	DEU	006	017	Predano držite zapovesti Gospoda, Boga svoga, njegove propise i uredbe koje vam je dao.
005	DEU	006	018	Čini što je pravedno i dobro u njegovim očima, da ti bude dobro i da zaposedneš dobru zemlju koju je Gospod obećao tvojim ocima,
005	DEU	006	019	terajući sve tvoje neprijatelje pred tobom, kao što je Gospod rekao.
005	DEU	006	020	A kada te, danas – sutra, tvoj sin upita:’Šta znače propisi, uredbe i pravila koje nam je zapovedio Gospod, Bog naš?’,
005	DEU	006	021	ti mu reci:’Nekada smo bili faraonovi robovi u Egiptu, ali nas je Gospod izveo iz Egipta snažnom rukom.
005	DEU	006	022	Gospod je na naše oči činio velike i strašne znakove i čudesa protiv Egipta, protiv faraona i protiv celog njegovog doma.
005	DEU	006	023	Izveo nas je odande, da nas dovede i da nam zemlju za koju se zakleo našim ocima.
005	DEU	006	024	Gospod nam je zapovedio da vršimo sve ove uredbe, kako bismo se bojali Gospoda, Boga svoga, i da bi nam bilo dobro u sve dane, te da sačuvamo živote, kao što je to danas.
005	DEU	006	025	Ovo će biti naša pravednost: da držimo i vršimo sve ove zapovesti pred Gospodom, Bogom našim, kao što nam je on zapovedio.’
005	DEU	007	001	Jer kad te Gospod, Bog tvoj, uvede u zemlju koju ideš da osvojiš, pa isteraš pred sobom mnoge narode: Hetite, Gergešane, Amorejce, Hanance, Ferežane, Evejce, Jevusejce – sedam naroda brojnijih i jačih od tebe –
005	DEU	007	002	i kad ih Gospod, Bog tvoj, preda u tvoje ruke, i ti ih poraziš, izvrši nad njima kleto uništenje. Ne sklapaj savez sa njima, niti im iskazuj milosti.
005	DEU	007	003	Ne stupaj u brak s njima. Svoje ćerke ne udaji za njihove sinove, niti uzimaj njihove ćerke za svoje sinove,
005	DEU	007	004	jer će one odvratiti tvoje sinove od mene, da bi služili drugim bogovima. Tada će Gospodnji gnev planuti protiv vas, pa će te brzo istrebiti.
005	DEU	007	005	Nego, ovako ćete postupati s njima: porušite njihove žrtvenike, oborite njihove stubove, posecite njihove Aštartine stubove i spalite njihove kipove.
005	DEU	007	006	Jer, ti si narod posvećen Gospodu, Bogu svome. Tebe je Gospod, Bog tvoj, izabrao od svih naroda koji su na zemlji da budeš njegov narod, njegova najdragocenija svojina.
005	DEU	007	007	Gospod vas nije zavoleo i izabrao zato što ste brojniji od drugih naroda – u stvari, vi ste bili najmanji od svih naroda –
005	DEU	007	008	nego zato što vas Gospod voli i drži zakletvu kojom se zakleo vašim ocima. Zato vas je Gospod izveo moćnom rukom i izbavio vas iz kuće ropstva, iz ruku faraona, cara egipatskoga.
005	DEU	007	009	Stoga, znaj da je Gospod, Bog tvoj, pravi Bog, verni Bog koji drži svoj savez i iskazuje milost do hiljadu kolena onima koji ga vole i drže njegove zapovesti.
005	DEU	007	010	A onima koji ga mrze uzvraća ponaosob i uništava ih; onome koji ga mrzi uzvraća bez odlaganja.
005	DEU	007	011	Zato, drži zapovesti, propise i uredbe koje ti danas zapovedam da ih vršiš.
005	DEU	007	012	Ako budeš slušao ove uredbe, te ih budeš držao i vršio, Gospod, Bog tvoj, će držati svoj savez i milost, za koje se zakleo tvojim ocima.
005	DEU	007	013	Tada će te voleti i blagosiljati te i umnožiti te. Blagosloviće plod tvoje utrobe, plod tvoje zemlje, tvoje žito, mlado vino i ulje, telad tvojih krava i prirast tvoje sitne stoke, na zemlji za koju se zakleo tvojim ocima da će je dati tebi.
005	DEU	007	014	Od svih naroda ti ćeš biti najblagosloveniji. Među tobom neće biti jalovoga ni jalove, niti među tvojom stokom.
005	DEU	007	015	Gospod će otkloniti od tebe svaku bolest. On te neće udariti opakim pošastima egipatskim za koje znaš, ali će udariti njima one koji te mrze.
005	DEU	007	016	Uništi sve narode koje ti je predao Gospod, Bog tvoj. Neka se tvoje oko ne sažaljeva nad njima. Ne služi njihovim bogovima, jer će ti to biti zamka.
005	DEU	007	017	Možda ćeš reći u sebi:’Ovi narodi su brojniji od mene. Kako ću ih isterati?’
005	DEU	007	018	Ne boj ih se, nego se seti šta je Gospod, Bog tvoj, učinio faraonu i celom Egiptu!
005	DEU	007	019	Svojim si očima video velike nevolje, znakove i čudesa, snažnu ruku i ispruženu mišicu, kojima te je Gospod, Bog tvoj, izveo. Tako će Gospod, Bog tvoj, učiniti sa svim narodima kojih se bojiš.
005	DEU	007	020	Šta više, Gospod, Bog tvoj, će poslati stršljene na njih, dok ne izginu preostali koji se budu krili od tebe.
005	DEU	007	021	Ne plaši ih se, jer je Gospod, Bog tvoj, u tvojoj sredini. On je Bog, veliki i strašni!
005	DEU	007	022	Gospod, Bog tvoj, izgoniće ove narode pred tobom malo po malo. Nećeš moći da ih brzo istrebiš, da se zveri ne bi razmnožile protiv tebe.
005	DEU	007	023	Gospod, Bog tvoj, će ih predati tebi; uneće među njih veliku pometnju, dok ne budu istrebljeni.
005	DEU	007	024	On će predati u tvoje ruke njihove careve da istrebiš njihovo ime pod nebom. Niko neće moći da ti se suprotstavi dok ih ne uništiš.
005	DEU	007	025	Kipove njihovih bogova spali! Ne poželi njihovo srebro i zlato što je na njima; ne uzimaj ga da ne bi upao u zamku, jer je to odvratno Gospodu, Bogu tvome.
005	DEU	007	026	Ne unosi grdobu u svoju kuću, da ne bi kao ona bio udaren kletim uništenjem. Neka ti bude mrska i odvratna, jer je određena za kleto uništenje.
005	DEU	008	001	Drži i vrši sve zapovesti koje ti danas zapovedam, da biste se umnožili, te da biste ušli i osvojili zemlju, za koju se Gospod zakleo vašim ocima.
005	DEU	008	002	Sećaj se celog puta kojim te je Gospod, Bog tvoj, vodio četrdeset godina u pustinji, da bi te obuzdao i iskušao, te da bi saznao šta ti je u srcu, da li ćeš vršiti njegove zapovesti ili ne.
005	DEU	008	003	On te je krotio, pustio te da gladuješ, pa te je nahranio manom za koju nisi znao ni ti ni tvoji preci, da te nauči da čovek ne živi samo od hleba, nego od svake reči koja izlazi iz usta Gospodnjih.
005	DEU	008	004	Za tih četrdeset godina, odeća na tebi nije se pocepala, niti su ti noge oticale.
005	DEU	008	005	Stoga, shvati u svom srcu da te Gospod, Bog tvoj, odgaja kao što otac odgaja sina.
005	DEU	008	006	Drži zapovesti Gospoda, Boga svoga, da bi sledio njegove puteve i da bi ga se bojao.
005	DEU	008	007	Jer, Gospod, Bog tvoj, vodi te u dobru zemlju, zemlju potoka, izvora i dubinskih voda što izviru u dolinama i brdima;
005	DEU	008	008	zemlju pšenice i ječma, loze, smokava i narova, zemlju maslina, ulja i meda;
005	DEU	008	009	zemlju u kojoj nećeš jesti hleb u siromaštvu, i gde ti ništa neće nedostajati; zemlju gde kamenje ima gvožđa, iz čijih ćeš brda iskopavati bakar.
005	DEU	008	010	Tada ćeš se najesti i nasititi, pa ćeš blagosiljati Gospoda, Boga svoga, za dobru zemlju koju ti je dao.
005	DEU	008	011	Pazi da ne zaboraviš Gospoda, Boga svoga, propuštajući da držiš njegove zapovesti, odredbe i propise, koje ti danas dajem.
005	DEU	008	012	A kad se najedeš i nasitiš, kad izgradiš dobre kuće i u njima se nastaniš,
005	DEU	008	013	kad se tvoja krupna i sitna stoka razmnoži, kad stekneš mnogo srebra i zlata i sva se tvoja imovina uveća,
005	DEU	008	014	nemoj da se uzoholiš u srcu i zaboraviš Gospoda, Boga svoga, koji te je izveo iz Egipta, iz kuće ropstva.
005	DEU	008	015	On je taj što te je vodio kroz veliku i strašnu pustinju, punu zmija otrovnica i škorpija, kroz suv i bezvodni kraj i izveo ti vodu iz stene tvrde kao kremen-kamen.
005	DEU	008	016	On te je hranio manom u pustinji za koju nisu znali tvoji preci, da te ukroti i iskuša, te da te na kraju učini srećnim.
005	DEU	008	017	Nemoj tada da kažeš u svome srcu:’Svojom silom i snagom svojih ruku sam stekao sebi ovo bogatstvo.’
005	DEU	008	018	Seti se da ti Gospod, Bog tvoj, daje snagu da stičeš bogatstvo, da ispuni svoj savez za koji se zakleo tvojim ocima, kao što je to danas.
005	DEU	008	019	A ako zaboraviš Gospoda, Boga svoga, pa kreneš za drugim bogovima te im budeš služio i klanjao im se, jamčim vam da ćete biti istrebljeni.
005	DEU	008	020	Kao što Gospod istrebljuje narode pred vama, tako ćete i vi biti istrebljeni, jer niste poslušali glas Gospoda, Boga svoga.
005	DEU	009	001	Slušaj, Izrailju! Danas prelaziš Jordan da uđeš i ovladaš narodima većim i brojnijim od tebe, i ogromnim gradovima opasanim do nebesa.
005	DEU	009	002	Tu žive Enakovci, narod veliki i visokog rasta, za koji znaš i o kome si slušao:’Ko će se suprotstaviti Enakovcima?’
005	DEU	009	003	Znaj danas da Gospod, Bog tvoj, ide ispred tebe kao oganj proždirući. On će ih istrebiti i pokoriti pred tobom, a ti ćeš ih isterati i brzo ih istrebiti, kao što ti je rekao Gospod.
005	DEU	009	004	Nemoj reći u svome srcu kad ih Gospod, Bog tvoj, potera pred tobom:’Gospod me je zbog moje pravednosti uveo da zauzmem ovu zemlju.’ Naprotiv, Gospod ih tera ispred tebe zbog opakosti tih naroda.
005	DEU	009	005	Ne, nije zbog pravednosti i čestitosti tvoga srca to što ideš da zaposedneš tu zemlju; Gospod, Bog tvoj, tera pred tobom te narode zbog njihove opakosti, kao i da ispuni obećanje kojim se zakleo tvojim ocima, Avrahamu, Isaku i Jakovu.
005	DEU	009	006	Znaj i to da ti Gospod, Bog tvoj, ne daje da zaposedneš ovu dobru zemlju zbog tvoje pravednosti; ti si, naime, narod tvrdovrat.
005	DEU	009	007	Sećaj se i ne zaboravljaj kako si u pustinji izazivao Gospoda, Boga svoga, buneći se protiv Gospoda, od dana kada si izašao iz Egipta, pa sve dok niste stigli ovde.
005	DEU	009	008	Na Horivu ste izazivali Gospoda, da se on toliko razgnevio na vas da je hteo da vas istrebi.
005	DEU	009	009	A kad sam se popeo na Horiv da uzmem kamene ploče, ploče saveza koji je Gospod sklopio sa vama, ostao sam na gori četrdeset dana i četrdeset noći, tokom kojih nisam jeo hleba ni pio vode.
005	DEU	009	010	Tada mi je Gospod dao dve kamene ploče, napisane Božijim prstom. Na njima su bile sve reči koje vam je na gori saopštio Gospod na dan zbora.
005	DEU	009	011	Kada se navršilo četrdeset dana i četrdeset noći, Gospod mi je dao dve kamene ploče, ploče saveza.
005	DEU	009	012	Tada mi je Gospod rekao:’Ustani i brzo siđi s ove gore, jer se pokvario narod koji si izveo iz Egipta. Brzo su skrenuli s puta na koji sam ih uputio; napravili su sebi livenog idola.’
005	DEU	009	013	Gospod mi reče:’Video sam da je ovaj narod, narod tvrdovrat.
005	DEU	009	014	A sada me pusti da ih istrebim i da im zatrem ime pod nebom, a od tebe ću učiniti narod moćniji i brojniji od njih.’
005	DEU	009	015	Okrenuo sam se i sišao s gore, dok je gora plamtela ognjem. U rukama sam držao dve kamene ploče saveza.
005	DEU	009	016	Tu sam video da ste zgrešili Gospodu, Bogu svome, načinivši sebi liveno tele. Brzo ste skrenuli s puta na koji vas je Gospod uputio.
005	DEU	009	017	Tada sam dohvatio one kamene ploče, bacio ih iz svojih ruku i na vaše oči ih razbio.
005	DEU	009	018	Onda sam pao ničice pred Gospodom ležeći četrdeset dana i četrdeset noći, kao prvi put. Hleba nisam jeo, niti sam pio vode, zbog sveg greha koji ste počinili; činili ste što je zlo u njegovim očima i time izazvali Gospoda na gnev.
005	DEU	009	019	Naime, uplašio sam se gneva i srdžbe kojim se Gospod ražestio na vas, da vas istrebi. Ipak, Gospod me je poslušao i ovaj put.
005	DEU	009	020	Gospod se veoma razgnevio i na Arona, pa je hteo i njega da istrebi. Tada sam molio Gospoda i za njega.
005	DEU	009	021	A vaš greh, vaše liveno tele, sam uzeo i spalio u vatri. Zatim sam ga izlomio i izmrvio sve dok od njega nije ostao samo prah. Prah sam bacio u potok koji teče s gore.
005	DEU	009	022	Gospoda ste gnevili i u Taveri, Masi i Kivrot-Atavi.
005	DEU	009	023	Kada vas je Gospod poslao iz Kadis-Varnije, rekao je:’Popnite se i osvojite zemlju koju sam vam dao.’ Ali vi ste se pobunili protiv naredbe Gospoda, Boga svoga; niste mu poverovali, niti ste ga poslušali.
005	DEU	009	024	Bunili ste se protiv Gospoda odkad vas poznajem.
005	DEU	009	025	Pao sam ničice pred Gospodom i ležao tamo četrdeset dana i četrdeset noći, jer je Gospod rekao da će vas istrebiti.
005	DEU	009	026	Tada sam molio Gospoda:’Gospode, Bože, ne uništavaj narod svoj, baštinu svoju, koju si otkupio svojim veličanstvom i izveo iz Egipta svojom silnom rukom.
005	DEU	009	027	Seti se tvojih slugu: Avrahama, Isaka i Jakova; ne obaziri se na tvrdoglavost ovog naroda, na njegovu opakost i greh,
005	DEU	009	028	da se ne bi govorilo u zemlji iz koje si nas izveo: „Gospod nije mogao da ih dovede u zemlju koju im je obećao. On ih je iz mržnje izveo, kako bi ih pobio u pustinji.“
005	DEU	009	029	A oni su tvoj narod, tvoja baština, koju si izveo svojom velikom silom i ispruženom mišicom.’
005	DEU	010	001	U to vreme mi je Gospod rekao:’Iskleši sebi dve kamene ploče kao što su bile one prve, pa se popni k meni na goru; napravi i drveni Kovčeg.
005	DEU	010	002	Ja ću, onda, napisati na pločama reči koje su bile napisane na prvim pločama koje si razbio. Stavi ih u Kovčeg.’
005	DEU	010	003	Tako sam napravio Kovčeg od bagremovog drveta, isklesao dve kamene ploče, kao što su bile one prve, pa sam se popeo na goru sa dve kamene ploče u rukama.
005	DEU	010	004	[Bog] je napisao na pločama ono što je napisao prvi put; deset zapovesti koje vam je Gospod saopštio na gori iz ognja na dan zbora, i predao mi ih.
005	DEU	010	005	Zatim sam se okrenuo i sišao s gore. Ploče sam stavio u Kovčeg koji sam napravio, kao što mi je Gospod zapovedio, i tamo su još uvek.
005	DEU	010	006	(Iz Virota koji pripada Jakancima, Izrailjci su nastavili prema Moseri. Tamo je Aron umro i bio sahranjen. Na njegovo mesto su postavili za sveštenika njegovog sina, Eleazara.
005	DEU	010	007	Odatle su nastavili za Gudgod, a iz Gudgoda za Jotvatu, u zemlju mnogih potoka.
005	DEU	010	008	U to vreme je Gospod izdvojio Levijevo pleme da nosi Kovčeg saveza Gospodnjeg, da stoji pred Gospodom, da mu služi i da blagosilja u njegovo ime, kao što je to danas.
005	DEU	010	009	Zato Levi nema svoj deo baštine sa njegovom braćom. Sam Gospod je njegova baština, baš kao što mu je rekao Gospod, Bog tvoj.)
005	DEU	010	010	Ja sam ostao na gori četrdeset dana i četrdeset noći, kao prvi put. Gospod me je poslušao i ovaj put, te nije hteo da te uništi.
005	DEU	010	011	Gospod mi reče:’Spremi se i kreni na put na čelu naroda, da odu i osvoje zemlju za koju sam se zakleo da ću je dati njihovim ocima.’
005	DEU	010	012	A sad, Izrailju, šta to Gospod, Bog tvoj, traži od tebe? Samo to da se bojiš Gospoda, Boga svoga, da slediš sve njegove puteve, da ga voliš; da služiš Gospodu, Bogu svome, svim srcem svojim i svom dušom svojom,
005	DEU	010	013	i da držiš zapovesti i uredbe Gospodnje, koje ti danas nalažem, za tvoje dobro.
005	DEU	010	014	Gle, Gospodu, Bogu tvome, pripada nebo, i nebo nad nebesima, te zemlja i sve što je na njoj.
005	DEU	010	015	Jedino su tvoji oci prionuli Gospodu za srce; on ih je zavoleo i izabrao njihovo potomstvo posle njih između svih naroda, kao što je to danas.
005	DEU	010	016	Zato obrežite svoje srce i ne ukrućujte više vratove.
005	DEU	010	017	Jer, Gospod, Bog vaš, je Bog nad bogovima i Gospodar nad gospodarima, Bog veliki, moćni i strašni, koji nije pristrasan, ni podmitljiv.
005	DEU	010	018	On dodeljuje pravdu siromahu i udovici; voli stranca i daje mu hranu i odeću.
005	DEU	010	019	Zato volite stranca, jer ste i sami bili stranci u Egiptu.
005	DEU	010	020	Bojte se Gospoda, Boga svoga, njemu služite i njegovim se imenom kunite.
005	DEU	010	021	On je tvoja slava i Bog tvoj, koji je učinio za tebe ova velika i strašna dela koja si svojim očima video.
005	DEU	010	022	Jer, tvoji preci odoše u Egipat sa sedamdeset duša, a sada vas je Gospod, Bog tvoj, razmnožio kao zvezde na nebu.
005	DEU	011	001	Zato voli Gospoda, Boga svoga, i uvek drži njegove naredbe, propise, uredbe i zapovesti.
005	DEU	011	002	Znajte danas, da vaši sinovi nisu ti što su iskusili karanje Gospoda, Boga vašeg, i videli njegovo veličanstvo, njegovu moćnu ruku i ispruženu mišicu,
005	DEU	011	003	znakove i njegova dela koja je učinio usred Egipta protiv faraona, cara egipatskoga, i sveg njegovog naroda;
005	DEU	011	004	šta je učinio sa egipatskom vojskom, njihovim konjima i bojnim kolima, kako ih je podavio u vodama Crvenog mora, dok su vam bili za petama, i kako ih je zatro Gospod do današnjega dana.
005	DEU	011	005	[Oni nisu videli] šta je učinio za vas u pustinji dok niste došli na ovo mesto;
005	DEU	011	006	šta je učinio Datanu i Avironu, sinovima Elijava, potomka Ruvimovog, kad se otvorila zemlja usred Izrailja i progutala i njih i njihove domove, njihove šatore i svu njihovu imovinu.
005	DEU	011	007	Ne, to su vaše oči videle sva velika dela koja je Gospod učinio.
005	DEU	011	008	Zato držite sve zapovesti koje vam danas nalažem, da budete jaki, da uđete i osvojite zemlju u koju idete da je zauzmete,
005	DEU	011	009	te da dugo proživite na zemlji za koju se Gospod zakleo vašim ocima da će je dati vama i vašem potomstvu – zemlju kojom teku mleko i med.
005	DEU	011	010	Jer, zemlja u koju ulaziš da je zauzmeš nije kao egipatska zemlja iz koje si izašao, gde si sejao svoje seme i navodnjavao ga svojom nogom, kao što se navodnjava povrtnjak.
005	DEU	011	011	Zemlja u koju ulazite da je zauzmete zemlja je brda i dolina koja se navodnjava kišom sa neba.
005	DEU	011	012	To je zemlja o kojoj se sam Gospod, Bog tvoj, stara; zemlja nad kojom oči Gospoda, Boga tvog, stalno bdiju, od početka do kraja godine.
005	DEU	011	013	Ako poslušate zapovesti koje vam danas zapovedam, i budete voleli Gospoda, Boga svoga, i služili mu svim svojim srcem i svom svojom dušom,
005	DEU	011	014	on će davati ranu i poznu kišu vašoj zemlji u pravo vreme, pa ćete sabirati svoje žito, svoje vino i svoje ulje;
005	DEU	011	015	davaće vam travu na vašem polju za vašu stoku, te ćete jesti i nasititi se.
005	DEU	011	016	Pazite da se ne prevarite u svome srcu, pa zastranite služeći i klanjajući se drugim bogovima.
005	DEU	011	017	Tada će gnev Gospodnji planuti protiv vas: nebesa će se zatvoriti i neće davati kišu, zemlja neće davati svoj rod, a vi ćete brzo nestati sa dobre zemlje koju vam Gospod daje.
005	DEU	011	018	Zato usadite ove moje reči u srce svoje i u dušu svoju; privežite ih kao znak na svoju ruku; neka vam budu kao zapis među očima.
005	DEU	011	019	Poučite njima svoju decu; govorite im o njima; kad sediš u kući, kad ideš putem, kad ležiš i kad ustaješ.
005	DEU	011	020	Napiši ih na dovracima svoje kuće i na tvojim vratima,
005	DEU	011	021	da bi ti se umnožili dani i dani tvoje dece na zemlji za koju se Gospod zakleo tvojim ocima da će im je dati, dokle god bude neba nad zemljom.
005	DEU	011	022	Ako budete predano držali ove zapovesti koje vam zapovedam da vršite, voleli Gospoda, Boga svoga, sledili sve njegove puteve i čvrsto se držali uz njega,
005	DEU	011	023	Gospod će poterati sve ove narode ispred vas, pa ćete razvlastiti narode koji su veći i brojniji od vas.
005	DEU	011	024	Svako mesto gde bude stupila vaša noga, biće vaše; vaša granica će se protezati od pustinje do Livana i od reke Eufrata do Zapadnog mora.
005	DEU	011	025	Niko neće moći da vam se odupre, jer će Gospod, Bog vaš, uliti strah i trepet po celoj zemlji u koju stupite, baš kao što vam je rekao.
005	DEU	011	026	Vidi! Postavljam danas pred vas blagoslov i prokletstvo:
005	DEU	011	027	blagoslov ako poslušate zapovesti Gospoda, Boga svoga, koje vam ja danas nalažem,
005	DEU	011	028	a prokletstvo ako ne poslušate zapovesti Gospoda, Boga svoga, te skrenete sa puta na koji vas ja danas upućujem i krenete za drugim bogovima koje niste poznavali.
005	DEU	011	029	A kada te Gospod, Bog tvoj, uvede u zemlju u koju ideš da je zauzmeš, postavi blagoslov na goru Gerizim, a prokletstvo na goru Eval.
005	DEU	011	030	Nisu li te gore s druge strane Jordana, na putu što vodi na zapad, u zemlji Hananaca koji žive u Aravi, nasuprot Galgalu, blizu hrasta More?
005	DEU	011	031	Jer vi sad prelazite preko Jordana da uđete i zauzmete zemlju koju vam daje Gospod, Bog vaš. Vi ćete je zauzeti i živeti u njoj.
005	DEU	011	032	Zato drži i vrši propise i uredbe koje danas postavljam pred vas.
005	DEU	012	001	Ovo su propisi i uredbe koje ćete morati dosledno držati u zemlji koju ti je Gospod, Bog vaših otaca, predao da je zauzmeš u sve dane, dokle god živiš na zemlji.
005	DEU	012	002	Potpuno uništi sva mesta gde su narodi, koje ćete proterati, služili svojim bogovima: na planinama, brdima i uzvišicama, i ispod svakog zelenog drveta.
005	DEU	012	003	Porušite njihove žrtvenike, uništite njihove svete stubove, spalite Aštartine stubove, porazbijajte njihove kipove, zatrite im imena sa onih mesta.
005	DEU	012	004	Gospodu, Bogu vašem, ne služite na taj način.
005	DEU	012	005	Nego, tražite Gospoda, Boga vašeg, na mestu koje će on izabrati između svih tvojih plemena, da smesti svoje ime u Prebivalište. Tamo ćete ići.
005	DEU	012	006	Tamo donosite žrtve svespalnice i ostale žrtve, vaše desetke i dobrovoljne priloge, te prvinu vaše krupne i sitne stoke.
005	DEU	012	007	Ješćete tamo, pred Gospodom, Bogom svojim, i radovati se sa svojim domovima svemu što su vaše ruke postigle, čime te je blagoslovio Gospod, Bog tvoj.
005	DEU	012	008	Ne radite onako kako mi danas radimo ovde, gde svako radi što mu se čini pravo,
005	DEU	012	009	jer još niste ušli u mesto počinka, u baštinu koju ti daje Gospod, Bog tvoj.
005	DEU	012	010	Ali kad pređete preko Jordana i nastanite se u zemlji koju vam Gospod, Bog vaš, daje u posed, i da vam odmor od svih vaših neprijatelja koji vas okružuju, te budete živeli spokojno,
005	DEU	012	011	tada ćete donositi u mesto koje izabere Gospod, Bog vaš, sve što vam zapovedam: žrtve svespalnice i ostale žrtve, desetke, dobrovoljne priloge i sve zavetne darove koje budete zavetovali Gospodu.
005	DEU	012	012	Tamo ćete se radovati pred Gospodom, vi, vaši sinovi i vaše ćerke, vaše sluge i sluškinje, i Levit koji bude živeo u tvojim gradovima, jer on nema sa vama udeo i nasledstvo.
005	DEU	012	013	Pazi da ne prinosiš žrtve svespalnice gde ti zapne oko,
005	DEU	012	014	nego samo na mestu koje izabere Gospod u jednom od tvojih plemena. Tamo prinosi svoje žrtve svespalnice i tu radi sve što ti zapovedam.
005	DEU	012	015	Kad god hoćeš, možeš da zakolješ i jedeš meso po svim svojim gradovima, prema blagoslovu koji ti daje Gospod, Bog tvoj. I čisti i nečisti mogu jesti srnu i jelena.
005	DEU	012	016	Samo krv ne jedite; izlivajte je na zemlju kao vodu.
005	DEU	012	017	U svojim gradovima ne smeš jesti od desetka svoga žita, mladog vina, ulja, prvine svoje krupne i sitne stoke, niti išta od tvojih zavetnih darova i dobrovoljnih priloga.
005	DEU	012	018	To ćeš jesti samo pred Gospodom, Bogom svojim, na mestu koje odabere Gospod, Bog tvoj, ti, tvoji sinovi i tvoje ćerke, tvoje sluge i tvoje sluškinje, i Levit koji bude živeo u tvojim gradovima. Raduj se pred Gospodom, Bogom svojim, u svemu što preduzme ruka tvoja.
005	DEU	012	019	Pazi da ne zanemariš Levita, dokle god živiš na svojoj zemlji.
005	DEU	012	020	A kad Gospod, Bog tvoj, proširi tvoje granice, kako ti je obećao, pa kažeš:’Hoću da jedem mesa’, zato što ti se duša zaželi mesa, jedi mesa kad god ti se prohte.
005	DEU	012	021	Ali, ako mesto koje Gospod, Bog tvoj, izabere da u njemu smesti svoje ime, bude daleko od tebe, onda zakolji od svoje krupne ili sitne stoke koju ti je dao Gospod, Bog tvoj – kao što sam ti zapovedio – te jedi po svojim gradovima kad god hoćeš.
005	DEU	012	022	Jedi ga onako kao što bi se jela srna ili jelen; neka ga jedu i čisti i nečisti.
005	DEU	012	023	Samo, pazi da ne jedeš krv, jer je krv život. Zato ne smeš da jedeš život sa mesom.
005	DEU	012	024	Ne jedi je, nego je izlij na zemlju kao vodu.
005	DEU	012	025	Ne jedi je, da bi bilo dobro tebi i tvojim sinovima posle tebe, budeš li činio što je pravedno u očima Gospodnjim.
005	DEU	012	026	Tvoje posvećene prinose i dobrovoljne priloge donosi samo na mesto koje Gospod odabere.
005	DEU	012	027	Svoje žrtve svespalnice prinosi zajedno sa mesom i krvlju na žrtveniku Gospoda, Boga svoga, ali krv tvojih žrtava moraš proliti pored žrtvenika Gospoda, Boga svoga. Meso možeš jesti.
005	DEU	012	028	Drži i slušaj sve ove reči koje ti danas zapovedam, da bi bilo dobro tebi i tvojoj deci posle tebe doveka, kad budeš činio ono što je dobro i pravedno u očima Gospoda, Boga tvoga.
005	DEU	012	029	Gospod, Bog tvoj će, naime, istrebiti narode koje ideš da osvojiš. A kad ih osvojiš i naseliš se na njihovo mesto,
005	DEU	012	030	pazi se da se ne uhvatiš u njihovu zamku – nakon što pred tobom budu istrebljeni – pa počneš da tražiš njihove bogove govoreći:’Kako su ovi narodi služili svojim bogovima, tako ću i ja činiti.’
005	DEU	012	031	Ne postupaj tako prema Gospodu, Bogu tvome, jer Gospod mrzi svaku odvratnost koju su oni činili sa svojim bogovima. Oni su čak i svoje sinove i ćerke spaljivali u čast svojih bogova.
005	DEU	012	032	Predano drži sve što ti danas zapovedam; ne dodaj im ništa niti im išta oduzimaj.
005	DEU	013	001	Ako se u tvojoj sredini pojavi prorok ili sanjač snova, pa ti ponudi čudesni znak ili čudo,
005	DEU	013	002	te se čudesni znak ili čudo dogodi, a on ti, zatim, kaže:’Hajde da sledimo druge bogove’ (bogove koje niste poznavali)’i da im služimo’,
005	DEU	013	003	ne slušaj reči tog proroka ili sanjača snova. Naime, to vas Gospod, Bog vaš, iskušava da dozna volite li Gospoda, Boga vašeg, svim srcem i svom dušom.
005	DEU	013	004	Gospoda, Boga svoga sledite i njega se bojte, njegove zapovesti držite i njegov glas slušajte, njemu služite i uz njega prionite.
005	DEU	013	005	A onaj prorok ili sanjač snova neka se pogubi, jer vas je navodio da se odvratite od Gospoda, Boga svoga, koji vas je izveo iz Egipta i otkupio vas iz kuće ropstva, kako bi vas skrenuo sa puta kojim vam je Gospod, Bog vaš, naredio da idete. Zato iskoreni zlo iz svoje sredine.
005	DEU	013	006	Ako te tvoj brat, sin tvoje majke, ili tvoj sin, ili tvoja ćerka, ili tvoja ljubljena žena, ili najbliži prijatelj, potajno nagovara, govoreći:’Hajde da služimo drugim bogovima!’, koje nisi poznavao ni ti ni tvoji preci,
005	DEU	013	007	bogovima naroda koji vas okružuju, bilo da su blizu tebe ili daleko od tebe, s jednog kraja zemlje do drugog,
005	DEU	013	008	ne popuštaj mu, niti ga slušaj. Nemoj ga sažaljevati, štedeti ili kriti,
005	DEU	013	009	nego ga ubij. Neka ga prvo tvoja ruka udari, a zatim i ruke ostalog naroda.
005	DEU	013	010	Zaspi ga kamenjem do smrti, jer je pokušao da te odvrati od Gospoda, Boga tvoga, koji te je izveo iz Egipta, iz kuće ropstva.
005	DEU	013	011	Tada će sav Izrailj čuti i bojati se, te neće više činiti ovakvo zlo u tvojoj sredini.
005	DEU	013	012	Ako čuješ da su se u jednom od tvojih gradova, koji ti Gospod, Bog tvoj, daje da živiš u njemu,
005	DEU	013	013	pojavili među tobom neki probisveti, i zaveli žitelje iz njihovog grada, govoreći:’Hajde da služimo drugim bogovima’, koje niste poznavali,
005	DEU	013	014	ispitaj stvar i sprovedi istragu. Dobro se raspitaj o tome, pa ako je to istina, to jest, ako se utvrdi da se takvo gnusno delo dogodilo u tvojoj sredini,
005	DEU	013	015	pobij mačem stanovništvo tog grada. Izruči kletom uništenju sve što je u njemu, uključujući stoku.
005	DEU	013	016	Zatim saberi na trgu sav plen i spali grad sa svim njegovim plenom, kao svespalnicu Gospodu, Bogu tvome. To neka bude ruševina doveka; ne sme se ponovo podizati.
005	DEU	013	017	Neka tvoja ruka ne dotiče ništa što je odvojeno za kleto uništenje, da bi se Gospod odvratio od svog plamtećeg gneva, da bi ti iskazao milost i smilovao ti se, te da bi te umnožio, kao što se zakleo tvojim ocima,
005	DEU	013	018	ako poslušaš glas Gospoda, Boga svoga, i budeš držao sve njegove zapovesti koje ti danas dajem, i činio što je pravedno u očima Gospoda, Boga tvoga.
005	DEU	014	001	Vi ste deca Gospoda, Boga svoga. Nemojte se rezati niti brijati kosu na čelu za pokojnikom.
005	DEU	014	002	Jer, ti si narod posvećen Gospodu, Bogu svome; tebe je Gospod izabrao od svih naroda na zemlji da budeš njegov narod, njegova dragocena svojina.
005	DEU	014	003	Ne jedi ništa što je odvratno.
005	DEU	014	004	Ovo je stoka koju možete jesti: vo, ovca, koza,
005	DEU	014	005	jelen, srna, srndać, kozorog, antilopa, bivo i divokoza.
005	DEU	014	006	Jedite svaku životinju koja ima razdvojene papke, kod koje su papci potpuno razdvojeni i koja preživa.
005	DEU	014	007	Međutim, od onih životinja što preživaju, ili imaju papke razdvojene na dvoje, ne jedite kamilu, zeca i damana. Te neka budu obredno nečiste za vas, zato što preživaju, ali nemaju razdvojene papke.
005	DEU	014	008	Svinja takođe neka bude obredno nečista za vas, jer ima razdvojene papke, ali ne preživa. Njihovo meso ne jedite, i ne dotičite njihovu strvinu.
005	DEU	014	009	A od svega što živi u vodi možete jesti sve što ima peraje i krljušt.
005	DEU	014	010	A sve što nema peraje i krljušt, neka bude obredno nečisto za vas.
005	DEU	014	011	Jedite sve čiste ptice.
005	DEU	014	012	A ove nemojte jesti: orla, lešinara, jastreba,
005	DEU	014	013	sokola, kopca svake vrste,
005	DEU	014	014	sve vrste gavrana,
005	DEU	014	015	noja, sovu, galeba, sve vrste kraguja,
005	DEU	014	016	ćuka, buljinu, labuda,
005	DEU	014	017	buljinu, beloglavog supa i kormorana,
005	DEU	014	018	rodu, sve vrste čaplji, pupavca i slepog miša.
005	DEU	014	019	Sve krilate bube neka budu nečiste za vas. Ne jedite ih!
005	DEU	014	020	Svaku čistu pticu možete jesti.
005	DEU	014	021	Ne jedite ništa što ugine. To daj došljaku koji živi u tvojim gradovima neka jede, ili prodaj strancu. Jer ti si narod posvećen Gospodu, Bogu svome. Ne kuvaj jare u mleku njegove majke!
005	DEU	014	022	Odvajaj desetak od sveg uroda što zaseješ, koji ti njiva donese svake godine.
005	DEU	014	023	Jedi pred Gospodom, Bogom svojim – na mestu koje on izabere za Prebivalište svome imenu – desetak od svoga žita, od svoga mladog vina, od svoga ulja, od prvine svoje krupne i sitne stoke, kako bi naučio da se bojiš Gospoda, Boga svoga, sveg svoga veka.
005	DEU	014	024	Ali ako je put predug za tebe, pa ne možeš da doneseš desetak kada te blagoslovi Gospod, Bog tvoj, jer je mesto koje je Gospod, Bog tvoj, izabrao da smesti svoje ime tamo, daleko od tebe,
005	DEU	014	025	prodaj to, a novac uzmi i idi na mesto koje izabere Gospod, Bog tvoj.
005	DEU	014	026	[Tamo] kupi za novac sve što hoćeš: krupnu stoku, sitnu stoku, vino, žestoko piće, i sve što ti duša poželi, pa jedi tamo pred Gospodom, Bogom svojim, te se veseli tamo i ti i tvoj dom.
005	DEU	014	027	Nemoj zanemariti Levita koji živi u tvojim gradovima, jer on nema dela i nasledstva sa vama.
005	DEU	014	028	Na kraju svake treće godine izdvajaj desetak od uroda za tu godinu i smesti ga u svoje gradove.
005	DEU	014	029	Kad dođe Levit koji nema dela ni nasledstva sa tobom, ili stranac, siroče i udovica, koji žive u tvojim gradovima, neka jedu i neka se nasite, da bi te Gospod, Bog tvoj, blagoslovio u svakom poslu koga se tvoje ruke late.
005	DEU	015	001	Na kraju svake sedme godine opraštaj dugove.
005	DEU	015	002	Ovo je način praštanja: svaki zajmodavac neka oprosti dug svome bližnjemu. Neka ne potražuje povraćaj duga od svoga bližnjega ni od svoga brata, jer je proglašeno Gospodnje opraštanje dugova.
005	DEU	015	003	Od stranca možeš da tražiš, ali svome bratu moraš otpisati što god da ti duguje.
005	DEU	015	004	Među tobom neka ne bude siromaha, jer će te Gospod jamačno blagosloviti u zemlji, koju ti Gospod, Bog tvoj daje u nasledstvo da je zaposedneš,
005	DEU	015	005	ako budeš slušao glas Gospoda, Boga svoga, držeći i vršeći ove zapovesti koje ti danas nalažem.
005	DEU	015	006	Jer, Gospod, Bog tvoj, će te blagosloviti kao što je obećao, pa ćeš davati u zajam mnogim narodima, ali ti sam nećeš pozajmljivati. Ti ćeš vladati mnogim narodima, ali oni neće vladati nad tobom.
005	DEU	015	007	Ako jedan od tvoje braće postane siromah u jednom od tvojih gradova u zemlji koju ti daje Gospod, Bog tvoj, ne budi tvrda srca, niti škrte ruke prema svome bratu koji je siromašan.
005	DEU	015	008	Naprotiv, neka tvoja ruka bude velikodušna prema njemu, pa mu pozajmi koliko mu je dovoljno kada se nađe u potrebi.
005	DEU	015	009	Pazi da ti se u srce ne uvuče opaka misao, pa da kažeš:’Približila se sedma godina, godina praštanja’ i da nemilostivim okom pogledaš svoga siromašnoga brata, te mu ne daš ništa. Ako on zavapi Gospodu protiv tebe, greh će pasti na tebe.
005	DEU	015	010	A kada mu daješ, ne gunđaj u sebi, nego mu daj velikodušno, jer će te Gospod, Bog tvoj, blagosloviti zbog ovoga u svim tvojim poslovima i u svemu čega se tvoje ruke late.
005	DEU	015	011	Naime, siromaha nikada neće nestati iz zemlje. Zato ti zapovedam da budeš široke ruke prema svome bratu siromahu i onome koji je u potrebi u tvojoj zemlji.
005	DEU	015	012	Ako ti se tvoj brat, Jevrejin ili Jevrejka, proda, neka ti služi šest godina, a sedme ga godine pusti na slobodu.
005	DEU	015	013	A kad ga pustiš na slobodu, ne otpuštaj ga praznih ruku.
005	DEU	015	014	Opskrbi ga obilato od svoje sitne stoke, sa svoga gumna i iz vinske kace. Čime je tebe blagoslovio Gospod, Bog tvoj, to i njemu daj.
005	DEU	015	015	Sećaj se da si bio rob u zemlji egipatskoj i da te je Gospod, Bog tvoj, otkupio. Zato ti danas izdajem ovu naredbu.
005	DEU	015	016	Ali ako on kaže:’Neću da idem od tebe’, zato što voli tebe i tvoj dom i zato što mu je dobro kod tebe,
005	DEU	015	017	ti onda uzmi šilo, probuši mu uho na vratima, pa neka ti bude rob doveka. Postupi isto tako i sa svojom sluškinjom.
005	DEU	015	018	Kad ga budeš puštao na slobodu, ne čini to teška srca, jer je zaslužio dvostruku najamničku platu za šest godina što je radio za tebe. Zbog toga će te Gospod, Bog tvoj, blagosloviti u svemu što budeš radio.
005	DEU	015	019	Svu mušku prvinu od tvoje krupne i sitne stoke posveti Gospodu, Bogu svome. Zato ne upreži vola prvenca niti striži prvenca od svoje sitne stoke.
005	DEU	015	020	Jedi ga pred Gospodom, Bogom svojim, ti i tvoj dom, na mestu koje izabere Gospod.
005	DEU	015	021	Ali ako bude imao kakvu telesnu manu, ako bude hrom ili slep, ili bude imao kakvu god tešku telesnu manu, nemoj ga prinositi na žrtvu Gospodu, Bogu svome.
005	DEU	015	022	Mogu ga jesti i obredno nečisti i čisti, kao srnu i jelena.
005	DEU	015	023	Samo ne jedi njegovu krv! Ispusti je na zemlju kao vodu.
005	DEU	016	001	Drži mesec aviv i slavi Pashu Gospodu, Bogu svome, jer te je u mesecu avivu, Gospod, Bog tvoj, izveo noću iz Egipta.
005	DEU	016	002	Prinosi Gospodu, Bogu svome, na pashalnu žrtvu, živinče od tvoje sitne i krupne stoke na mestu koje Gospod odabere, da tamo nastani svoje ime.
005	DEU	016	003	Ne jedi s njim ništa što ima kvasca, nego sedam dana jedi s njim beskvasni hleb – hleb nevoljnički – jer si u žurbi izašao iz Egipta, da bi se celog svog života sećao dana svoga izlaska iz Egipta.
005	DEU	016	004	Kvasac neka se ne vidi na svemu tvojem području sedam dana; i ništa od mesa koje žrtvuješ uveče prvoga dana ne sme da ostane preko noći do jutra.
005	DEU	016	005	Pashu ne smeš žrtvovati ni u jednom od tvojih gradova koje ti daje Gospod, Bog tvoj,
005	DEU	016	006	nego samo na mestu koje odabere Gospod, Bog tvoj, da tamo nastani svoje ime. Samo tu prinosi Pashu uveče po zalasku sunca, u isto vreme kad si izašao iz Egipta.
005	DEU	016	007	Kuvaj i jedi na mestu koje je odabrao Gospod, Bog tvoj. Onda se ujutro vrati u svoje šatore.
005	DEU	016	008	Šest dana jedi beskvasni hleb, a u sedmi dan neka bude svečano sabranje Gospodu, Bogu tvome. Ne radi nikakav posao.
005	DEU	016	009	Izbroj sedam sedmica; tih sedam sedmica počni da brojiš od prvog zamaha srpa po zrelom žitu.
005	DEU	016	010	Tada slavi praznik Sedmica Gospodu, Bogu svome, prinoseći dobrovoljni prilog kako te bude blagoslovio Gospod, Bog tvoj.
005	DEU	016	011	Tada se veseli pred Gospodom, Bogom svojim, ti, tvoji sinovi i ćerke, tvoje sluge i sluškinje, Levit koji živi u tvojim gradovima, te stranac, siroče i udovica, koji žive u tvojoj sredini, na mestu koje izabere Gospod, Bog tvoj, da tamo nastani svoje ime.
005	DEU	016	012	Sećaj se da si bio rob u Egiptu. Zato drži i vrši ove uredbe.
005	DEU	016	013	Praznik Senica slavi sedam dana nakon što sabereš urod sa svoga gumna i iz svoje vinske kace.
005	DEU	016	014	Veseli se na svom prazniku, ti, tvoji sinovi i ćerke, tvoje sluge i sluškinje, Levit, te stranac, siroče i udovica, koji žive u tvojim gradovima.
005	DEU	016	015	Sedam dana slavi praznik Gospodu, Bogu svome, na mestu koje odabere Gospod, jer će te Gospod, Bog tvoj, blagosloviti u svemu što ti rodi i u svakom poslu koga se tvoje ruke late, kako bi bio u potpunosti radostan.
005	DEU	016	016	Triput godišnje neka se svi tvoji muški pojave pred Gospodom, Bogom tvojim, na mestu koje on izabere: za praznik Beskvasnih hlebova, za praznik Sedmica i za praznik Senica. Niko neka ne dolazi pred Gospoda praznih ruku.
005	DEU	016	017	Svako neka daruje što može, prema blagoslovu koji je na tebe izlio Gospod, Bog tvoj.
005	DEU	016	018	U svim svojim gradovima koje ti daje Gospod, Bog tvoj, postavi sudije i upravitelje za svoja plemena, da po pravdi sude narodu.
005	DEU	016	019	Ne iskrivljuj pravdu; ne budi pristrasan; ne primaj mito, jer mito zaslepljuje oči mudrih i izvrće reči pravednika.
005	DEU	016	020	Idi u potpunosti za pravdom, da bi živeo i zauzeo zemlju koji ti daje Gospod, Bog tvoj.
005	DEU	016	021	Ne sadi sebi nikakvo drvo za Aštartin stub pored žrtvenika Gospoda, Boga tvoga, koji podigneš,
005	DEU	016	022	niti podiži sebi stubove, jer ih Gospod, Bog tvoj, mrzi.
005	DEU	017	001	Ne žrtvuj Gospodu, Bogu svome, vola ili jagnje koje ima neku manu ili kakav drugi nedostatak, jer je to mrsko Gospodu, Bogu tvome.
005	DEU	017	002	Ako se u jednom od tvojih gradova, koje ti daje Gospod, Bog tvoj, nađe muškarac ili žena koji učini zlo u očima Gospoda, Boga svoga i krši njegov savez,
005	DEU	017	003	odlazeći da služi drugim bogovima i da im se klanja, suncu, mesecu, ili bilo čemu od vojske nebeske, a što sam ja zabranio,
005	DEU	017	004	pa ti to jave ili čuješ za to, ti onda dobro ispitaj stvar. Ako se utvrdi da je istina da se takva mrska stvar dogodila u Izrailju,
005	DEU	017	005	onda tog muškarca ili ženu, koji je počinio takvo opako delo, izvedi izvan grada, pa ih kamenuj da umru.
005	DEU	017	006	Taj čovek neka se pogubi na svedočenje dva ili tri svedoka. Na svedočenje jednog svedoka ne sme da se pogubi.
005	DEU	017	007	Neka prvo svedoci dignu ruku na njega da ga pogube, a onda celi narod neka je digne. Tako ćeš istrebiti zlo iz svoje sredine.
005	DEU	017	008	Ako ti bude preteško da presudiš u slučaju različitih vrsta ubistava, sporenja oko prava, povreda, ili svađe u tvojim gradovima, ti se onda spremi i idi u mesto koje odabere Gospod, Bog tvoj.
005	DEU	017	009	Obrati se sveštenicima – Levitima i sudiji koji bude u službi u to vreme. Njih pitaj, oni će ti reći kako valja presuditi.
005	DEU	017	010	Postupi onako kako su ti rekli na mestu koje Gospod izabere. Gledaj da uradiš baš onako kako te upute.
005	DEU	017	011	Postupi prema uputstvu koje su ti dali, i prema presudi koju su ti saopštili. Ne odstupaj ni levo ni desno od onoga što ti kažu.
005	DEU	017	012	Ako se neko drzne da ne posluša sveštenika koji stoji tamo da služi Gospodu, Bogu tvome, ili sudiju, taj neka se pogubi. Tako ćeš istrebiti zlo iz Izrailja.
005	DEU	017	013	Kad sav narod to čuje, bojaće se, te se neće više ponašati drsko.
005	DEU	017	014	Kad dođeš u zemlju koju ti daje Gospod, Bog tvoj, i ti je zauzmeš i nastaniš se u njoj, pa onda kažeš:’Postaviću cara nada mnom, kao što ga imaju svi narodi oko mene’,
005	DEU	017	015	postavi sebi za cara čoveka koga izabere Gospod, Bog tvoj. Sebi za cara postavi jednog od svoje braće; ne smeš da postaviš stranca nad sobom, koji ti nije brat.
005	DEU	017	016	Samo neka ne drži mnogo konja i ne šalje narod u Egipat da dobavi sebi još konja, jer vam je Gospod rekao:’Nikada se više ne vraćajte ovim putem!’
005	DEU	017	017	Takođe, neka ne uzima sebi mnogo žena, da mu srce ne zastrani, i neka ne gomila sebi zlata i srebra.
005	DEU	017	018	A kad sedne na svoj carski presto, neka na svitku prepiše za sebe ovaj Zakon od sveštenika Levita.
005	DEU	017	019	Neka ga drži uz sebe; neka ga čita celog svog života, da nauči da se boji Gospoda, Boga svoga, držeći sve reči ovog Zakona i vršeći sve ove odredbe;
005	DEU	017	020	da se ne ponaša nadmeno prema svojoj braći, i da ne odstupa ni desno ni levo od zapovesti, kako bi on i njegovi sinovi dugo vladali nad Izrailjem.
005	DEU	018	001	Sveštenici – Leviti, celo Levijevo pleme, neće imati dela ni nasledstva sa Izrailjem. Neka žive od paljenih žrtava koje se prinose Gospodu, jer je to njihov deo.
005	DEU	018	002	Oni, dakle, neće imati nasledstva među svojom braćom; Gospod je njihovo nasledstvo, kako im je i rekao.
005	DEU	018	003	Ovo je pravo po kome sveštenici imaju da primaju od naroda – od onih koji prinose na žrtvu bilo vola ili ovcu: plećku, vilice i želudac. To treba dati svešteniku.
005	DEU	018	004	Davaćeš mu i prvinu od žita, vina i ulja, kao i prvinu od vune svojih ovaca,
005	DEU	018	005	jer je Gospod, Bog tvoj, od svih plemena odabrao njega i njegove sinove da zauvek stoje i služe u ime Gospodnje.
005	DEU	018	006	Ako neki Levit koji živi u jednom od tvojih gradova, bilo gde u Izrailju, iz sveg srca poželi da se preseli u mesto koje odabere Gospod,
005	DEU	018	007	može da služi [tamo] u ime Gospoda, Boga svoga, kao sva njegova braća Leviti, koji stoje tamo pred Gospodom.
005	DEU	018	008	Neka prima isti deo kao i drugi, bez obzira na prodanu očevinu.
005	DEU	018	009	Kad dođeš u zemlju koju ti daje Gospod, Bog tvoj, nemoj da se učiš da činiš gnusna dela tih naroda.
005	DEU	018	010	Neka se ne nađe među tobom neko ko bi svoga sina ili ćerku provodio kroz oganj, ko bi se bavio gatanjem, čaranjem, tumačenjem znamenja, čarobnjaštvom,
005	DEU	018	011	niko ko bi bacao vračke, prizivao duhove, ni vidovnjak, ili onaj što za savet pita mrtve.
005	DEU	018	012	Jer, Gospodu se gadi svaki koji čini ovo. Zbog ovih gnusnih dela ih Gospod, Bog tvoj, tera ispred tebe.
005	DEU	018	013	A ti budi besprekoran pred Gospodom, Bogom svojim.
005	DEU	018	014	Naime, ovi narodi koje ćeš ti izgnati slušaju vračare i gatare. Ti ne čini to, jer ti to ne dozvoljava Gospod, Bog tvoj.
005	DEU	018	015	Gospod, Bog tvoj, podići će ti proroka među vama, od vaše braće, kao što sam ja. Njega slušajte!
005	DEU	018	016	To je ono što si tražio od Gospoda, Boga svoga, na gori Horiv na dan zbora:’Neću više da slušam glas Gospoda, Boga svoga, niti da gledam ovaj veliki oganj, da ne umrem!’
005	DEU	018	017	Gospod mi je na to rekao:’Dobro je to što su rekli.
005	DEU	018	018	Zato ću podići proroka između tvoje braće kao što si ti; ja ću staviti svoje reči u njegova usta, pa će govoriti sve što mu zapovedim.
005	DEU	018	019	Ako neko ne posluša ono što prorok bude rekao u moje ime, toga ću ja smatrati odgovornim.
005	DEU	018	020	A ako se neki prorok drzne da u moje ime kaže nešto što nisam zapovedio, ili da govori u ime drugih bogova, taj prorok neka se pogubi.’
005	DEU	018	021	Ti se možda pitaš u sebi:’Kako da prepoznamo reč koju Gospod nije saopštio?’
005	DEU	018	022	Ako prorok objavi nešto u ime Gospodnje, a to se ne ostvari, niti se ispuni, to je reč koju Gospod nije saopštio. Prorok je to govorio iz sopstvene drskosti; ne boj ga se.
005	DEU	019	001	Kad Gospod, Bog tvoj, istrebi narode, čiju zemlju ti Gospod, Bog tvoj, daje, i ti ih naslediš, pa se naseliš u njihovim gradovima i u njihovim kućama,
005	DEU	019	002	izdvoj tri grada usred zemlje koju ti Gospod, Bog tvoj, daje da zauzmeš.
005	DEU	019	003	Izgradi sebi put onamo i podeli natroje područje zemlje, koju ti Gospod, Bog tvoj, daje u nasledstvo, tako da svaki ubica može da pobegne.
005	DEU	019	004	Ubica može da pobegne i ostane u životu samo u slučaju da nehotice ubije svoga bližnjega i da prethodno nije gajio mržnju prema njemu.
005	DEU	019	005	Na primer, ako neko ode sa svojim bližnjim u šumu da seče drva, pa zamahne sekirom da poseče drvo, a sečivo izleti iz drške i udari njegovog bližnjega i ubije ga, on može da pobegne u jedan od ovih gradova, te tako ostane u životu.
005	DEU	019	006	Inače bi osvetnik, razjaren, mogao da goni ubicu, i da ga – zbog dužine puta – stigne i ubije, iako ubica ne zaslužuje smrtnu kaznu, budući da nije prethodno gajio mržnju prema njemu.
005	DEU	019	007	Zato ti zapovedam da izdvojiš tri grada.
005	DEU	019	008	Ako Gospod, Bog tvoj, proširi tvoje područje, kao što se zakleo tvojim ocima, i da ti zemlju koju je obećao da će dati tvojim ocima,
005	DEU	019	009	zato što budeš držao ove njegove zapovesti i vršio što ti zapovedam danas, te budeš voleo Gospoda, Boga svoga i budeš sledio njegove puteve celog života – onda ovim gradovima dodaj još tri grada.
005	DEU	019	010	Tako se nevina krv neće prolivati u tvojoj zemlji koju ti Gospod, Bog tvoj, daje u nasledstvo. U protivnom, krv će pasti na tebe.
005	DEU	019	011	Ali ako neko mrzi svoga bližnjega i vreba ga, pa ga udari i ubije, a onda pobegne u jedan od ovih gradova,
005	DEU	019	012	neka starešine njegovog grada pošalju po njega, neka ga dovedu odande i predaju ga krvnom osvetniku da ga usmrti.
005	DEU	019	013	Ne sažaljevaj se nad njim! Tako ćeš iskoreniti prolivanje nevine krvi u Izrailju, pa će ti biti dobro.
005	DEU	019	014	Ne pomeraj kamen međaš svoga bližnjega, kojim su tvoji preci omeđili tvoje nasledstvo, što ćeš primiti u zemlji koju ti Gospod, Bog tvoj, daje da zauzmeš.
005	DEU	019	015	Jedan jedini svedok ne sme da svedoči protiv nekoga ko je počinio bilo kakav zločin ili prestup. Optužba može da se potvrdi samo na osnovu izjave dva ili tri svedoka.
005	DEU	019	016	Ako zlonamerni svedok svedoči protiv nekoga da ga okrivi za prestup,
005	DEU	019	017	tada neka oba čoveka koji se spore stanu pred Gospoda, pred sveštenike i sudije, koji budu služili u to vreme.
005	DEU	019	018	Onda sudije neka dobro ispitaju slučaj. Ako se ispostavi da je svedočanstvo lažno, to jest, da je svedok lažno optužio svoga brata,
005	DEU	019	019	učinite mu ono što je on smišljao da učini svome bratu. Tako ćeš iskoreniti zlo iz svoje sredine.
005	DEU	019	020	Kad ostali čuju za to, bojaće se, te neće više činiti takvo zlo u tvojoj sredini.
005	DEU	019	021	Ne pokazuj sažaljenje! Život za život, oko za oko, zub za zub, ruka za ruku, noga za nogu.
005	DEU	020	001	Kad kreneš u rat protiv svojih neprijatelja, i vidiš konje, bojne kočije, i vojsku brojniju od sebe, ne boj ih se, jer je s tobom Gospod, Bog tvoj, koji te je izveo iz Egipta.
005	DEU	020	002	Pre nego što stupiš u boj, neka pristupi sveštenik i obrati se narodu.
005	DEU	020	003	Neka im kaže:’Čuj, Izrailju! Danas stupate u rat protiv svojih neprijatelja. Ne klonite srcem! Ne plašite se! Ne bojte se! Neka vas ne hvata strava od njih!
005	DEU	020	004	Jer, Gospod, Bog vaš, ide s vama da se bori protiv vaših neprijatelja i da vas izbavi.’
005	DEU	020	005	Zatim neka se vojni zapovednici obrate narodu:’Ima li koga da je sagradio novu kuću, ali se nije uselio u nju? Neka se vrati svojoj kući, da ne pogine u ratu pa da se drugi naseli u nju.
005	DEU	020	006	Ima li koga da je zasadio vinograd, a još ga nije brao? I on neka se vrati svojoj kući, da ne pogine u ratu, i da mu neko drugi ne obere rod.
005	DEU	020	007	Ima li koga da se verio, ali se još nije oženio? Neka se vrati svojoj kući, da ne pogine u ratu, pa da se neko drugi ne oženi njegovom verenicom.’
005	DEU	020	008	Neka vojni zapovednici još kažu narodu:’Ima li koga da je plašljiv i malodušan? Neka se vrati svojoj kući, da ne bi i njegova braća klonula srcem kao on.’
005	DEU	020	009	Kad zapovednici prestanu da govore narodu, neka postave glavare da vode narod.
005	DEU	020	010	Kad kreneš na grad da ga napadneš, najpre mu ponudi mir.
005	DEU	020	011	Ako prihvate mir i otvore gradska vrata, neka sav narod koji se nađe u njemu bude podvrgnut prinudnom radu, pa neka ti služi.
005	DEU	020	012	Ako ne prihvati mir, nego zarati s tobom, opsedni ga.
005	DEU	020	013	Kada ti ga Gospod, Bog tvoj, preda u ruke, pobij mačem sve njegove muškarce.
005	DEU	020	014	A žene, decu, stoku i sve što se nađe u gradu – sav plen – uzmi sebi, pa uživaj u plenu svojih neprijatelja koje ti je predao Gospod, Bog tvoj.
005	DEU	020	015	Ovako postupaj sa svim gradovima koji su veoma daleko od tebe, gradovima koji ne pripadaju narodima koji su odavde.
005	DEU	020	016	Samo u ovim gradovima, koje ti Gospod, Bog tvoj, daje u nasledstvo, ne ostavljaj u životu živu dušu.
005	DEU	020	017	Samo Hetite, Amorejce, Hanance, Ferežane, Evejce i Jevusejce udari kletim uništenjem, kao što ti je Gospod, Bog tvoj naredio,
005	DEU	020	018	da vas ne bi naučili da činite sva odvratna dela koja oni čine za svoje bogove, i da vi ne biste grešili protiv Gospoda, Boga svoga.
005	DEU	020	019	Kad dugo vremena opsedaš grad, boreći se da ga osvojiš, ne uništavaj njegovo drveće sekući ga sekirom. Ne seci ga, nego jedi njegov plod. Zar su stabla na polju ljudi, pa da ih opsedaš?
005	DEU	020	020	Možeš da uništavaš i sečeš samo ono drveće za koje znaš da nisu voćke. Od njih gradi naprave za opsedanje grada koji je u ratu s tobom, dok ne padne.
005	DEU	021	001	Ako se u zemlji koju ti Gospod, Bog tvoj, daje u posed, nađe telo usmrćenog čoveka da leži u polju, a ne zna se ko ga je ubio,
005	DEU	021	002	neka izađu starešine i sudije, pa neka izmere udaljenost od ubijenog do okolnih gradova.
005	DEU	021	003	Onda neka starešine grada, koji je najbliži ubijenom, uzmu junicu koja još nije radila, to jest, koja nije vukla pod jarmom.
005	DEU	021	004	Zatim starešine tog grada neka svedu junicu u neki nepresušni potok, u dolinu koja se ne obrađuje niti seje. Neka tamo kod potoka slome vrat junici.
005	DEU	021	005	Tada neka pristupe sveštenici, Leviti, jer je njih izabrao Gospod, Bog tvoj, da služe i da blagosiljaju u ime Gospodnje; oni će razrešavati svaki spor i nasilje.
005	DEU	021	006	Potom starešine grada koji bude najbliži ubijenom, neka operu ruke u potoku nad junicom kojoj je slomljen vrat,
005	DEU	021	007	i izjave:’Naše ruke nisu prolile ovu krv, niti smo svojim očima išta videli.
005	DEU	021	008	Zato oprosti svome narodu Izrailju, koji si otkupio, Gospode, i ne svaljuj krivicu za nedužnu krv na svoj narod.’ Tako će im krivica za prolivenu krv biti oproštena.
005	DEU	021	009	Ti ćeš ukloniti prolivanje nedužne krvi iz svoje sredine, ako budeš činio što je pravo u Gospodnjim očima.
005	DEU	021	010	Kad pođeš u rat protiv svojih neprijatelja i Gospod, Bog tvoj, ih preda u tvoje ruke, te ih zarobiš,
005	DEU	021	011	pa među zarobljenicima vidiš lepu ženu, zaljubiš se u nju i poželiš da je uzmeš sebi za ženu,
005	DEU	021	012	dovedi je u svoju kuću. Onda neka se ošiša do glave, podreže nokte
005	DEU	021	013	i baci odeću u kojoj je bila zarobljena, pa neka provede mesec dana u tvojoj kući oplakujući svoga oca i svoju majku. Nakon toga možeš da joj pristupiš kao muž, pa neka ti bude žena.
005	DEU	021	014	A ako ti ne bude po volji, pusti je da ide gde god hoće. Ne smeš je prodati za novac, niti postupati s njom kao sa robinjom, zato što si je ponizio.
005	DEU	021	015	Ako neki čovek ima dve žene: jednu koju voli, a drugu koju ne voli, pa mu i ona što je voli i ona što je ne voli rode sinove, ali prvenac bude sin nevoljene –
005	DEU	021	016	kad dođe dan da podeli svoju imovinu u nasledstvo svojim sinovima – on ne sme dodeliti pravo prvorodstva sinu voljene na štetu sina nevoljene, koji mu je pravi prvenac.
005	DEU	021	017	Naime, on mora da prizna sina nevoljene za prvenca i da mu da dvostruki deo svoje imovine, zato što je on prvenac njegove snage – njemu pripada pravo prvorodstva.
005	DEU	021	018	Ako neko ima sina koji je tvrdoglav i buntovan, koji ne sluša svog oca i majku, čak ni kada ga opominju,
005	DEU	021	019	neka ga njegov otac i majka odvedu pred gradske starešine, kod vrata svoga mesta.
005	DEU	021	020	Onda neka kažu gradskim starešinama:’Ovo je naš tvrdoglavi i buntovni sin koji neće da nas sluša. Izjelica je i pijanica.’
005	DEU	021	021	Zatim neka ga svi ljudi u gradu zaspu kamenjem da umre. Tako ćeš iskoreniti ovo zlo iz svoje sredine. Celi Izrailj će čuti za ovo, pa će se bojati.
005	DEU	021	022	Ako neko učini greh koji zaslužuje smrtnu kaznu i bude pogubljen vešanjem o drvo,
005	DEU	021	023	njegovo telo ne sme ostati da visi preko noći. On mora da bude sahranjen istog dana, jer je proklet pred Bogom svako ko je obešen [o drvo]. Tako nećeš oskrnaviti zemlju koju ti Gospod, Bog tvoj, daje u nasledstvo.
005	DEU	022	001	Ako vidiš vola ili ovcu svoga brata kako lutaju, nemoj da prođeš mimo njih, nego ih vrati svome bratu.
005	DEU	022	002	Ako tvoj brat ne živi blizu tebe, ili ga ne poznaješ, dovedi ih svojoj kući, pa neka budu kod tebe dok tvoj brat ne dođe da ih traži. Tada mu ih vrati.
005	DEU	022	003	Tako čini sa njegovim magarcem, s njegovim ogrtačem, i sa svime što tvoj brat izgubi, a ti nađeš. Ne smeš skretati pogled od onoga što je njegovo.
005	DEU	022	004	Ako vidiš da je magarac ili vo tvoga brata pao na putu, ne skreći pogled na drugu stranu, nego mu pomozi da ih podigne.
005	DEU	022	005	Žena ne sme da se oblači u mušku odeću, niti muškarac sme da se oblači u žensku odeću, jer je Gospodu, Bogu tvome, odvratan svako ko to čini.
005	DEU	022	006	Ako putem naiđeš na ptičje gnezdo, sa ptićima, ili s jajima, na drvetu ili na zemlji, a majka sedi na ptićima ili na jajima, ne uzimaj majku sa ptićima.
005	DEU	022	007	Majku pusti na slobodu, a ptiće uzmi, da bi ti išlo dobro i da bi imao dug život.
005	DEU	022	008	Kad sagradiš novu kuću, napravi ogradu oko svog krova, da ne bi svalio krivicu za prolivenu krv na svoj dom, ako neko padne s njega.
005	DEU	022	009	U svom vinogradu nemoj da seješ drugi usev, jer će i urod od useva koje si zasejao, i urod od vinograda biti odvojen za Gospoda.
005	DEU	022	010	Nemoj da oreš sa volom i magarcem upregnutim zajedno.
005	DEU	022	011	Ne oblači se u odeću načinjenu od vune i lana zajedno.
005	DEU	022	012	Napravi rese na četiri ugla ogrtača kojim se zaogrćeš.
005	DEU	022	013	Ako čovek oženi ženu i legne s njom, ali je onda zamrzi,
005	DEU	022	014	te iznese optužbe protiv nje i ocrni je, govoreći:’Oženio sam se ovom ženom, ali kad sam legao s njom, nisam našao na njoj dokaz devičanstva’,
005	DEU	022	015	tada neka devojčini majka i otac donesu dokaz njenog devičanstva pred gradske starešine, na vrata.
005	DEU	022	016	Zatim neka devojčin otac kaže:’Dao sam svoju ćerku ovom čoveku za ženu, ali ju je on zamrzeo.
005	DEU	022	017	Evo, on je izneo neosnovane optužbe, govoreći: „Nisam našao dokaz devičanstva na tvojoj ćerki.“Ovo je dokaz o devičanstvu moje ćerke!’ Onda neka rasprostru posteljinu ispred gradskih starešina.
005	DEU	022	018	Zatim neka starešine tog grada uzmu tog čoveka i neka ga kazne;
005	DEU	022	019	neka ga udare globom od stotinu srebrnjaka, pa neka ih daju devojčinom ocu, jer je ocrnio izrailjsku devicu. Neka mu zato ostane žena; ne sme se razvesti od nje dok je živ.
005	DEU	022	020	Ali, ako se optužba pokaže istinitom, da se nije našao dokaz devojčinog devičanstva,
005	DEU	022	021	neka izvedu devojku na kućna vrata njenog oca, pa neka je ljudi onog grada zaspu kamenjem dok ne umre, jer je učinila sramotu u Izrailju, odajući se bludu u domu svoga oca. Tako ćeš iskoreniti ovo zlo iz svoje sredine.
005	DEU	022	022	Ako se neki čovek zatekne da spava sa ženom koja je udata za drugoga, neka se oboje pogube: čovek koji je spavao sa tom ženom i sama žena. Tako ćeš iskoreniti ovo zlo iz Izrailja.
005	DEU	022	023	Ako se neki čovek zadesi u gradu, pa sretne mladu devicu zaručenu za drugoga i legne s njom,
005	DEU	022	024	dovedite ih oboje na vrata toga grada, pa ih zaspite kamenjem dok ne umru: ženu zato što nije zvala u pomoć u gradu, a čoveka zato što je obeščastio ženu svoga bližnjega. Tako ćeš iskoreniti ovo zlo iz svoje sredine.
005	DEU	022	025	Ako čovek naiđe u polju na zaručenu devojku, pa na silu legne s njom, neka umre samo čovek koji je legao s njom.
005	DEU	022	026	Devojci nemoj ništa da učiniš, jer nije zaslužila smrtnu kaznu. Naime, to je isto kao kad neko napadne svoga bližnjega i ubije ga.
005	DEU	022	027	On je naišao na nju u polju, ali iako je zaručena devojka zapomagala, nije bilo nikoga da je izbavi.
005	DEU	022	028	Ako neki čovek naiđe na mladu devicu koja nije zaručena, pa je zgrabi i legne s njom – ali ih razotkriju –
005	DEU	022	029	neka taj čovek da njenom ocu pedeset srebrnjaka. A pošto ju je obeščastio, neka mu bude žena. Od nje se ne sme razvesti dok je živ.
005	DEU	022	030	Neka se niko ne ženi očevom ženom; niko da ne otkriva golotinju svoga oca.
005	DEU	023	001	Neka se u zajednicu Gospodnju ne prima niko kome su mošnice zdrobljene, ili kome je muški ud osakaćen.
005	DEU	023	002	Neka se u zajednicu Gospodnju ne prima mešanac; njegovo potomstvo neka se ne prima ni do desetog kolena.
005	DEU	023	003	U Gospodnju zajednicu neka se ne prima Amonac ni Moavac; njihovo potomstvo neka se nikada ne prima u zajednicu Gospodnju, čak ni u desetom kolenu,
005	DEU	023	004	zato što vam nisu izašli u susret sa hlebom i vodom kad ste izašli iz Egipta. Čak su unajmili i Valama, sina Veorovog, iz Fatura u Aram-Naharajimu, da te prokune.
005	DEU	023	005	Ali Gospod, Bog tvoj, nije hteo da usliši Valama, nego je Gospod, Bog tvoj, preokrenuo kletvu u blagoslov, jer te voli Gospod, Bog tvoj.
005	DEU	023	006	Ne trudi se da sklopiš mir ni prijateljstvo s njima sveg svoga veka, zauvek.
005	DEU	023	007	Ne preziri Edomca, jer on ti je brat. Ne preziri ni Egipćanina, jer si bio došljak u njegovoj zemlji.
005	DEU	023	008	Njihovi potomci u trećem kolenu mogu da pristupe zajednici Gospodnjoj.
005	DEU	023	009	Kad pođeš s taborom na svoje neprijatelje, čuvaj se od svega što je nečisto.
005	DEU	023	010	Ako se neko od vas oskrnavi zbog noćnog izliva, neka izađe izvan tabora i neka se ne vraća u njega.
005	DEU	023	011	Predveče neka se opere, pa neka se vrati u tabor kad zađe sunce.
005	DEU	023	012	Imaj mesto izvan tabora, gde ćeš ići napolje.
005	DEU	023	013	Sa svojom opremom drži i lopaticu. Kad ideš napolje, njome ćeš iskopati jamu i potom zakopati svoju nečist,
005	DEU	023	014	jer Gospod, Bog tvoj, ide posred tvog tabora da te zaštiti i da ti izruči tvoje neprijatelje. Zato neka tvoj tabor bude svet. Neka Gospod ne zapazi ništa nedolično u njemu, da ne bi odstupio od tebe.
005	DEU	023	015	Ne vraćaj roba njegovom gospodaru od koga je pobegao k tebi.
005	DEU	023	016	Neka živi u tvojoj sredini, u mestu koje sam izabere u jednom od tvojih gradova koji mu se svidi.
005	DEU	023	017	Nijedna od ćerki Izrailjevih ne sme biti hramska bludnica, niti sme biti hramskog bludnika među sinovima Izrailjevim.
005	DEU	023	018	Ne donosi platu bludnice, ni pseću zaradu kao bilo kakav zavetni dar u dom Gospoda, Boga svoga, jer je i jedno i drugo odvratno Gospodu, Bogu tvome.
005	DEU	023	019	Ne naplaćuj svome bratu kamatu, niti za novac, niti za hranu, niti za bilo šta gde se naplaćuje kamata.
005	DEU	023	020	Strancu možeš da je naplaćuješ, ali tvome bratu ne smeš, da ti Gospod, Bog tvoj, da blagoslov u svemu čega se tvoje ruke late u zemlji u koju ulaziš da je zauzmeš.
005	DEU	023	021	Kad zavetuješ nekakav zavet Gospodu, Bogu svome, ne oklevaj da ga ispuniš, jer će to Gospod, Bog tvoj, jamačno tražiti od tebe, pa ćeš navući greh na sebe.
005	DEU	023	022	A ako se ne zavetuješ, nećeš navući greh na sebe.
005	DEU	023	023	Ispuni ono što pređe preko tvojih usana i izvrši ono što si svojim ustima dobrovoljno zavetovao Gospodu, Bogu svome.
005	DEU	023	024	Ako uđeš u vinograd svoga bližnjega, jedi grožđa do mile volje, ali ga ne smeš staviti u svoju korpu.
005	DEU	023	025	Ako uđeš u žitno polje svoga bližnjega, klasje možeš trgati rukom, ali srp ne smeš prinositi žitu svoga bližnjega.
005	DEU	024	001	Ako čovek uzme ženu i postane joj muž, ali mu ona ne bude po volji, pošto je pronašao nešto nedolično na njoj, neka joj napiše potvrdu o razvodu, uruči joj je i otera je iz svoje kuće.
005	DEU	024	002	A ako ode iz njegove kuće i postane žena drugom čoveku,
005	DEU	024	003	pa je i taj drugi čovek zamrzi i napiše joj potvrdu o razvodu, uruči joj je i otera je iz svoje kuće – ili taj drugi čovek, koji ju je uzeo za ženu, umre –
005	DEU	024	004	tada prvi muž koji ju je oterao, ne može da je vrati k sebi kako bi je uzeo za ženu, nakon što se tako oskrnavila. Bilo bi to odvratno pred Gospodom. Zato ne uvaljuj u greh zemlju, koju ti Gospod, Bog tvoj, daje u nasledstvo.
005	DEU	024	005	Ako se neko tek oženi, neka ne ide u vojsku; njemu se ne sme ništa stavljati u dužnost. On će oslobođen provesti godinu dana u svojoj kući, da razveseljuje ženu kojom se oženio.
005	DEU	024	006	Niko da ne uzima u zalog vodenični kamen, ni gornji ni donji, jer bi tako uzeo u zalog nečiji život.
005	DEU	024	007	Ako se nađe neko da je oteo svoga brata, Izrailjca, te da je postupio s njim kao s robom ili ga je prodao, neka se otmičar pogubi. Tako ćeš iskoreniti ovo zlo iz svoje sredine.
005	DEU	024	008	Ako se pojavi guba, dobro pazi da učiniš sve što te pouče sveštenici, Leviti. Držite i vršite što sam njima zapovedio.
005	DEU	024	009	Sećaj se šta je Gospod, Bog tvoj, učinio Mariji na putu kad ste izašli iz Egipta.
005	DEU	024	010	Ako svome bližnjemu daješ što god u zajam, ne odlazi u njegovu kuću da uzmeš zalog od njega.
005	DEU	024	011	Ti stoj napolju, a taj čovek kome pozajmljuješ neka ti donese napolje zalog.
005	DEU	024	012	Ako je čovek siromašan, nemoj legati sa njegovim zalogom na sebi.
005	DEU	024	013	Njegov zalog moraš da mu vratiš kad zađe sunce, da bi mogao da spava u svom ogrtaču. Tako će te blagosiljati, a tebi će se to uračunati u pravedno delo pred Gospodom, Bogom tvojim.
005	DEU	024	014	Ne zakidaj siromašnog ili ubogog najamnika, bilo da je tvoj brat ili stranac koji živi u jednom od tvojih gradova.
005	DEU	024	015	Svakoga dana mu isplaćuj njegovu zaradu, pre nego što zađe sunce, jer je siromah, te mu od nje zavisi život. Inače će zavapiti Gospodu protiv tebe, pa ćeš navući na sebe greh.
005	DEU	024	016	Neka se očevi ne pogubljuju zbog svojih sinova i neka se sinovi ne pogubljuju zbog svojih očeva. Svako treba da bude pogubljen za svoj greh.
005	DEU	024	017	Ne izvrći pravdu strancu ili siročetu, niti uzimaj u zalog haljine udovici.
005	DEU	024	018	Sećaj se da si bio rob u Egiptu i da te je Gospod, Bog tvoj, izbavio odande. Zato ti zapovedam da vršiš ovu zapovest.
005	DEU	024	019	Kad žanješ žito na svome polju, pa ispustiš snop, ne vraćaj se da ga uzmeš. Neka ostane strancu, siročetu i udovici, da te Gospod, Bog tvoj, blagoslovi u svemu čega se tvoje ruke late.
005	DEU	024	020	Kad jednom otreseš maslinu, ne pregledaj grane iza sebe. To neka ostane strancu, siročetu i udovici.
005	DEU	024	021	Kad bereš svoj vinograd, nemoj da pabirčiš za sobom. To neka ostane strancu, siročetu i udovici.
005	DEU	024	022	Sećaj se da si bio rob u zemlji egipatskoj. Zato ti zapovedam da vršiš ovu zapovest.
005	DEU	025	001	Kad dođe do svađe između ljudi i oni dođu pred sud, sudije neka dodele pravo nevinom, a krivca neka osude.
005	DEU	025	002	Ako krivac zasluži šibanje, neka mu sudija naredi da legne, i neka mu u njegovoj prisutnosti odbroje onoliko udaraca koliko zaslužuje njegova krivica.
005	DEU	025	003	Četrdeset udaraca može da mu se udari, ali ne više, da se tvoj brat ne bi ponizio pred tobom, ako bi mu se udarilo više udaraca.
005	DEU	025	004	Ne zavezuj usta volu kad vrše.
005	DEU	025	005	Kad braća stanuju zajedno, pa jedan od njih umre, a nije imao sina, žena umrloga neka se ne udaje za tuđinca izvan porodice, nego neka joj pristupi njen dever i uzme je za ženu i tako izvrši deversku dužnost.
005	DEU	025	006	Prvenac koga ona rodi, vodiće se na ime njegovog preminulog brata, da njegovo ime ne izumre iz Izrailja.
005	DEU	025	007	A ako on ne bude hteo da uzme svoju snahu za ženu, neka ga njegova snaha odvede na gradska vrata, pred starešine i neka izjavi:’Moj dever neće da sačuva ime svome bratu u Izrailju; neće da mi učini deversku dužnost.’
005	DEU	025	008	Tada neka ga starešine njegovog grada pozovu i razgovaraju sa njim. Ako on ostane pri svom, govoreći:’Neću da je uzmem [za ženu]’,
005	DEU	025	009	onda neka mu njegova snaha, u prisustvu starešina, pristupi, skine mu sandalu s noge, pljune mu u lice i kaže ovo:’Ovako se radi čoveku koji neće da podigne dom svoga brata.’
005	DEU	025	010	Taj neka se prozove u Izrailju’Dom bosoga’.
005	DEU	025	011	Ako se dva čoveka potuku, a žena od jednoga priđe da izbavi svoga muža od ruku onoga koji ga tuče, pa pruži ruku i uhvati ga za mošnice,
005	DEU	025	012	odseci joj ruku. Ne pokazuj joj milosti.
005	DEU	025	013	Ne drži u svojoj torbi dvojaku meru: težu i lakšu.
005	DEU	025	014	Takođe, ne drži u svojoj kući dvojaku meru za žito: veću i manju.
005	DEU	025	015	Tvoja mera neka bude tačna i poštena, a tako i tvoja žitna mera neka bude tačna i poštena, da bi dugo živeo na zemlji koju ti daje Gospod, Bog tvoj.
005	DEU	025	016	Jer, Gospodu, Bogu tvome, je odvratan svako ko čini ovo, svako ko radi nepošteno.
005	DEU	025	017	Sećaj se šta ti je učinio Amalik kad si izašao iz Egipta.
005	DEU	025	018	On te je presreo na putu i napao u tvom zaleđu sve posustale, kad si bio malaksao i iscrpljen, jer se nije Boga bojao.
005	DEU	025	019	Stoga, kad ti Gospod, Bog tvoj, da počinak od svih tvojih neprijatelja oko tebe, u zemlji koju ti Gospod, Bog tvoj, daje u nasledstvo, istrebi pod nebom spomen na Amalika. Ne zaboravi!
005	DEU	026	001	A kad dođeš u zemlju koju ti Gospod, Bog tvoj, daje u nasledstvo, i ti je zauzmeš i nastaniš se u njoj,
005	DEU	026	002	uzmi nešto od prvine svih poljskih plodova koje ti rodi zemlja, koju ti daje Gospod, Bog tvoj, stavi ih u košaru i idi na mesto koje izabere Gospod, Bog tvoj, da tamo nastani svoje ime.
005	DEU	026	003	Idi k svešteniku koji bude služio u to vreme i reci mu:’Izjavljujem danas pred Gospodom, Bogom tvojim, da sam ušao u zemlju za koju se Gospod zakleo našim ocima da će nam je dati.’
005	DEU	026	004	Zatim neka sveštenik uzme košaru iz tvoje ruke i položi je pred žrtvenik Gospoda, Boga tvoga.
005	DEU	026	005	Ti ćeš na to izgovoriti pred Gospodom, Bogom tvojim:’Moj je otac bio aramejski lutalica koji je sišao u Egipat i boravio tamo kao stranac sa šačicom ljudi. Tamo je postao narod veliki, moćan i brojan.
005	DEU	026	006	Ali Egipćani su nas zlostavljali i ugnjetavali, i nametnuli nam težak rad.
005	DEU	026	007	Tada smo zavapili Gospodu, Bogu naših otaca, i Gospod je čuo naš glas i video naš jad, mukotrpni rad i potlačenost.
005	DEU	026	008	Gospod nas je izveo iz Egipta moćnom rukom, ispruženom mišicom, velikom strahotom, te znacima i čudima.
005	DEU	026	009	On nas je doveo do ovog mesta i dao nam ovu zemlju, zemlju kojom teku mleko i med.
005	DEU	026	010	Sada, evo, prinosim prve plodove zemlje, koju si mi ti, o, Gospode, dao.’ Zatim položi to pred Gospoda, Boga svoga, pa se pokloni pred Gospodom, Bogom svojim.
005	DEU	026	011	I raduj se zajedno sa Levitom i došljakom u tvojoj sredini za sve dobro što je tebi i tvome domu dao Gospod, Bog tvoj.
005	DEU	026	012	A kad u trećoj godini, godini desetka, završiš sa izdvajanjem sveg desetka od godišnjeg uroda, i kad ga daš Levitu, strancu, siročetu i udovici, da jedu i da se nasite,
005	DEU	026	013	reci pred Gospodom, Bogom svojim:’Uklonio sam iz kuće sve što je posvećeno Gospodu. Šta više, to sam dao Levitu, strancu, siročetu i udovici, prema tvojoj zapovedi koju si mi dao. Nisam prekršio, niti zaboravio, nijednu od tvojih zapovedi.
005	DEU	026	014	U svojoj žalosti ništa od toga nisam jeo, ništa od toga nisam uklanjao kad sam bio nečist, niti sam išta od toga prinosio mrtvacu. Poslušao sam glas Gospoda, Boga svoga, i učinio onako kako mi je zapovedio.
005	DEU	026	015	Pogledaj s nebesa, iz svog svetog Prebivališta, pa blagoslovi svoj narod, Izrailj, i zemlju koju si nam dao, zemlju kojom teku mleko i med – kako si se zakleo našim ocima!’
005	DEU	026	016	Danas ti Gospod, Bog tvoj, zapoveda da vršiš ove uredbe i propise. Drži ih i vrši svim svojim srcem i svom svojom dušom.
005	DEU	026	017	Danas si izjavio da će Gospod biti tvoj Bog, i da ćeš slediti njegove puteve i držati njegove uredbe i propise, i slušati njegov glas.
005	DEU	026	018	Danas je Gospod izjavio da si njegov narod, njegova dragocena svojina, kao što ti je obećao, i da ćeš držati sve njegove zapovedi.
005	DEU	026	019	On će te uzvisiti čašću, imenom i slavom nad svim narodima koje je stvorio; ti ćeš biti narod posvećen Gospodu, Bogu svome, kako je obećao.“
005	DEU	027	001	Zatim Mojsije sa izrailjskim starešinama, zapovedi narodu: „Držite sve zapovesti koje vam danas zapovedam.
005	DEU	027	002	Onog dana kad pređete Jordan u zemlju koju ti daje Gospod, Bog tvoj, podigni sebi veliko kamenje i okreči ih u belo.
005	DEU	027	003	Na njima napiši sve reči ovog Zakona kad pređeš tamo da uđeš u zemlju koju ti daje Gospod, Bog tvoj, zemlju kojom teku mleko i med, kako ti je obećao Gospod, Bog tvojih otaca.
005	DEU	027	004	Dakle, kad pređeš Jordan, podigni ovo kamenje na gori Eval, kako ti zapovedam danas, i okreči ih u belo.
005	DEU	027	005	Tamo podigni žrtvenik Gospodu, Bogu svome, kameni žrtvenik, ali na njega ne spuštaj dleto.
005	DEU	027	006	Žrtvenik Gospodu, Bogu svome, podigni od neklesanog kamenja i na njemu prinesi žrtve svespalnice Gospodu, Bogu svome.
005	DEU	027	007	Prinosi i žrtve mira. Jedi ih tamo i raduj se pred Gospodom, Bogom svojim.
005	DEU	027	008	Na kamenju napiši sve reči ovog Zakona, jasno i čitko.“
005	DEU	027	009	Mojsije reče sveštenicima, Levitima i svem Izrailju: „Utihni, Izrailju, i počuj! Danas si postao narod Gospoda, Boga svoga.
005	DEU	027	010	Zato slušaj glas Gospoda, Boga svoga, i vrši njegove zapovedi i uredbe, koje ti danas nalažem.“
005	DEU	027	011	Tog dana zapovedi Mojsije narodu:
005	DEU	027	012	Kad pređete preko Jordana, neka ova plemena stanu na goru Gerizim da blagosiljaju narod: Simeun, Levi, Juda, Isahar, Josif i Venijamin.
005	DEU	027	013	A ova plemena neka stanu na goru Eval da izgovaraju prokletstva: Ruvim, Gad, Asir, Zavulon, Dan i Neftalim.
005	DEU	027	014	Zatim neka Leviti jakim glasom kažu svim Izrailjcima:
005	DEU	027	015	„Neka je proklet svako ko napravi sebi idola, klesanog ili livenog, stvar odvratnu Gospodu, delo umetnika, i stavi ga na skrovito mesto!“
005	DEU	027	016	„Proklet bio ko ne poštuje majku i oca!“
005	DEU	027	017	„Proklet bio ko pomera kamen međaš svoga bližnjeg!“
005	DEU	027	018	„Proklet bio ko zavodi slepca na stranputicu!“
005	DEU	027	019	„Proklet bio ko izvrće pravo stranca, siročeta i udovice!“
005	DEU	027	020	„Proklet bio ko legne sa ženom svoga oca, jer je otkrio golotinju svoga oca!“
005	DEU	027	021	„Proklet bio ko legne s bilo kakvom životinjom!“
005	DEU	027	022	„Proklet bio ko legne sa svojom sestrom, sa ćerkom svoga oca ili ćerkom svoje majke!“
005	DEU	027	023	„Proklet bio ko legne sa svojom taštom!“
005	DEU	027	024	„Proklet bio ko potajno ubije svoga bližnjeg!“
005	DEU	027	025	„Proklet bio ko uzima mito da ubije nevinu dušu!“
005	DEU	027	026	„Proklet bio ko ne bude ispunjavao reči ovog Zakona i vršio ih!“
005	DEU	028	001	Ako budeš verno slušao glas Gospoda, Boga svoga, držeći i vršeći sve njegove zapovedi, koje ti ja danas zapovedam, Gospod, Bog tvoj, uzvisiće te nad svim narodima na zemlji.
005	DEU	028	002	Svi ovi blagoslovi spustiće se na tebe i ostvariti se na tebi, ako poslušaš glas Gospoda, Boga svoga.
005	DEU	028	003	Blagosloven ćeš biti u gradu i blagosloven na polju.
005	DEU	028	004	Blagosloven će biti plod tvoje utrobe, rod tvoje zemlje, i prirast tvoje stoke: telad tvojih krava i jagnjad tvojih stada.
005	DEU	028	005	Blagoslovene će biti tvoje košare i naćve.
005	DEU	028	006	Blagosloven ćeš biti kad ulaziš, blagosloven kad izlaziš.
005	DEU	028	007	Kad tvoji neprijatelji ustanu na tebe, Gospod će učiniti da budu potučeni pred tobom. Krenuće jednim putem na tebe, a razbežati se pred tobom na sedam puteva.
005	DEU	028	008	Gospod će narediti da blagoslov bude s tobom, u tvojim žitnicama i u svemu čega se tvoje ruke late, te blagosloviti zemlju koju ti daje Gospod, Bog tvoj.
005	DEU	028	009	Gospod će te učiniti svojim posvećenim narodom, kao što ti se zakleo, ako budeš držao zapovedi Gospoda, Boga svoga, i sledio njegove puteve.
005	DEU	028	010	Tada će svi narodi na zemlji videti da je ime Gospodnje zazvano nad tobom, pa će te se bojati.
005	DEU	028	011	Gospod će te obilato obdariti dobrima: plodom tvoje utrobe, prirastom tvoje stoke i rodom sa tvoje njive, na zemlji za koju se Gospod zakleo tvojim ocima da će ti je dati.
005	DEU	028	012	Gospod će ti otvoriti svoju bogatu riznicu – nebo – da daje kišu tvojoj zemlji u pravo vreme, i da blagoslovi sve čega se tvoje ruke late. Ti ćeš davati u zajam mnogim narodima, ali ti sam nećeš uzimati u zajam ni od koga.
005	DEU	028	013	Gospod će te učiniti glavom, a ne repom. Uvek ćeš biti na vrhu, nikad na dnu, ako poslušaš zapovedi Gospoda, Boga svoga, koje ti danas zapovedam da ih držiš i vršiš.
005	DEU	028	014	Zato ne skreći od ovih reči koje ti danas nalažem, ni desno ni levo, da bi išao za drugim bogovima i služio im.
005	DEU	028	015	Ali ako ne budeš slušao glas Gospoda, Boga svoga, držeći i vršeći sve njegove zapovedi i uredbe, koje ti ja danas nalažem, doći će na tebe sva ova prokletstva i sustići te.
005	DEU	028	016	Proklet ćeš biti u gradu, proklet ćeš biti na polju.
005	DEU	028	017	Prokleta će biti košara tvoja i naćve tvoje.
005	DEU	028	018	Proklet će biti plod tvoje utrobe, rod tvoje zemlje, telad tvojih krava i jagnjad tvoga stada.
005	DEU	028	019	Proklet ćeš biti kad ulaziš, proklet kad izlaziš.
005	DEU	028	020	Gospod će poslati na tebe prokletstvo, pometnju i kaznu, na sve čega se tvoja ruka lati da uradi, dok ne budeš istrebljen i brzo ne propadneš zbog svojih zlih dela, zato što si me zaboravio.
005	DEU	028	021	Gospod će prilepiti na tebe kugu dok te ne istrebi iz zemlje u koju ulaziš da je osvojiš.
005	DEU	028	022	Gospod će te udariti sušicom, groznicom, upalom, žegom i sušom, medljikom i kukoljem; ovo će te goniti dok ne pogineš.
005	DEU	028	023	Nebo nad tvojom glavom biće od bronze, a zemlja pod tobom od železa.
005	DEU	028	024	Kišu za tvoju zemlju, Gospod će pretvoriti u prašinu. Prah će na tebe padati sa nebesa, dok ne budeš istrebljen.
005	DEU	028	025	Gospod će učiniti da budeš poražen od tvojih neprijatelja; jednim putem ćeš ići na njih, a na sedam puteva ćeš bežati pred njima. Postaćeš prizor grozote za sva kraljevstva na zemlji.
005	DEU	028	026	Tvoje mrtvo telo biće hrana svim pticama nebeskim i divljem zverinju zemaljskom, ali neće biti nikoga da ih otera.
005	DEU	028	027	Gospod će te udariti egipatskim čirevima, šuljevima, krastama i šugom, od kojih nećeš moći da se izlečiš.
005	DEU	028	028	Gospod će te udariti ludilom, slepilom i pometnjom uma.
005	DEU	028	029	Tumaraćeš usred bela dana, kao što slepac tumara u tami, ali nećeš imati uspeha u svojim poduhvatima; bićeš tlačen i pljačkan celog svog veka, ali neće biti nikoga da te izbavi.
005	DEU	028	030	Zaručićeš se sa ženom, ali će je drugi uzeti i leći s njom. Izgradićeš kuću, ali nećeš živeti u njoj. Zasadićeš vinograd, ali ga nećeš brati.
005	DEU	028	031	Vola će ti na tvoje oči zaklati, ali ti od njega nećeš jesti. Magarca će ti ugrabiti pred tobom, ali ti ga neće vratiti. Tvoje ovce će biti predane tvojim neprijateljima, a neće biti nikog da ti priskoči u pomoć.
005	DEU	028	032	Tvoje sinove i ćerke predavaće drugom narodu; isplakaćeš svoje oči gledajući za njima svaki dan, ali ćeš biti bespomoćan.
005	DEU	028	033	Rod tvoje zemlje i sav tvoj trud poješće narod koji ne poznaješ. Bićeš tlačen i gažen celog svog veka.
005	DEU	028	034	Sići ćeš s uma od prizora koje će tvoje oči gledati.
005	DEU	028	035	Gospod će te udariti opakim čirevima po kolenima i bedrima, od kojih nećeš moći da se izlečiš – od stopala tvojih nogu do temena tvoje glave.
005	DEU	028	036	Gospod će odvesti tebe i cara koga budeš postavio nad sobom, narodu za koji nisi znao ni ti ni tvoji preci, pa ćeš tamo služiti drugim bogovima, drvenim i kamenim.
005	DEU	028	037	Bićeš predmet zgražanja, ruganja i podsmeha za sve narode kojima te Gospod bude odveo.
005	DEU	028	038	Sejaćeš mnogo semena po njivi, ali ćeš malo žeti, jer će ti skakavci pojesti urod.
005	DEU	028	039	Sadićeš vinograde i obrađivati ih, ali vino nećeš piti, niti brati grožđe, jer će ga izjesti crvi.
005	DEU	028	040	Maslina ćeš imati po celom svom području, ali se uljem nećeš mazati, jer će ti masline opadati.
005	DEU	028	041	Rađaće ti se sinovi i ćerke, ali tebi neće pripadati, jer će otići u ropstvo.
005	DEU	028	042	Sve tvoje drveće i plodovi tvoje zemlje postaće plen skakavaca.
005	DEU	028	043	Stranac koji živi među tobom uzdizaće se sve više i više nad tobom, a ti ćeš padati sve niže i niže.
005	DEU	028	044	On će ti davati u zajam, ali ti njemu nećeš davati u zajam. On će biti glava, a ti ćeš biti rep.
005	DEU	028	045	Sva će te ova prokletstva snalaziti, goniti i stizati te, dok ne budeš istrebljen, zato što nisi slušao glas Gospoda, Boga svoga, držeći zapovedi i odredbe koje ti je zapovedio.
005	DEU	028	046	Ona će biti znak i čudo za tebe i tvoje potomstvo do veka.
005	DEU	028	047	Pošto nisi služio Gospodu, Bogu svome, veselog i radosnog srca, pored sveg obilja,
005	DEU	028	048	robovaćeš svojim neprijateljima, koje će Gospod poslati protiv tebe, u gladi i žeđi, u golotinji i potpunoj oskudici. On će staviti gvozdeni jaram na tvoj vrat dok te ne istrebi.
005	DEU	028	049	Gospod će iz daleka, s kraja zemlje, dovesti narod na tebe koji će se obrušiti kao orao, narod čiji jezik nećeš razumeti,
005	DEU	028	050	narod bezdušan koji neće imati obzira prema starcu niti milosti prema detetu.
005	DEU	028	051	On će izjesti mladunčad tvoje stoke, urod tvoje zemlje, dok te ne istrebi; neće ti ostaviti ni žito, ni mlado vino, ni ulje, ni telad tvoje stoke, ni jagnjad tvojeg stada, dok te ne upropasti.
005	DEU	028	052	Opsedaće te u svim tvojim gradovima širom tvoje zemlje, dok ne sruši tvoje visoke i utvrđene zidine u koje si se uzdao. Opsedaće te po svim tvojim gradovima širom tvoje zemlje koju ti je dao Gospod, Bog tvoj.
005	DEU	028	053	A ti ćeš jesti plod svoje utrobe, meso svojih sinova i svojih ćerki, koje ti je dao Gospod, Bog tvoj, tokom opsade i nevolje kojom te tvoj neprijatelj bude pritisnuo.
005	DEU	028	054	Čak će i najblaži i najosetljiviji čovek među tobom zlobnim okom gledati na svoga brata, ljubljenu ženu, i svoju decu koja mu prežive;
005	DEU	028	055	nijednom od njih neće davati meso svojih sinova koje bude jeo, jer mu drugo neće ostati, tokom opsade i nevolje kojom te tvoj neprijatelj bude pritisnuo po svim tvojim gradovima.
005	DEU	028	056	Čak će i najnežnija i najosetljivija žena, toliko nežna i osetljiva da se ne usuđuje da spusti stopala na zemlju, zlobnim okom gledati voljenog muža, svoje sinove i svoje ćerke, posteljicu koja joj između nogu izađe i decu koju rodi.
005	DEU	028	057	Ona će ih – zbog sve veće oskudice – krišom jesti tokom opsade i nevolje kojom će te pritisnuti tvoj neprijatelj po tvojim gradovima.
005	DEU	028	058	Ako ne budeš držao i vršio sve reči ovoga Zakona koje su napisane u ovoj knjizi, te se ne budeš bojao ovog slavnog i strašnog imena – Gospoda, Boga svoga –
005	DEU	028	059	Gospod će udariti tebe i tvoje potomstvo pošastima, pošastima velikim i strašnim, i bolestima opakim i dugotrajnim.
005	DEU	028	060	On će dovesti na tebe sve bolesti egipatske od kojih si strahovao, i one će se prilepiti za tebe.
005	DEU	028	061	Gospod će još podići na tebe svaku vrstu bolesti i pošasti koja nije zapisana u knjizi ovog Zakona, dok istrebljen ne budeš.
005	DEU	028	062	Ostaće vas šačica, iako ste bili brojni kao zvezde na nebu, zato što nisi slušao glas Gospoda, Boga svoga.
005	DEU	028	063	I kako se Gospod radovao dok vam je davao napretka i množio vas, tako će se Gospod radovati dok vas bude upropaštavao i istrebljivao. Tako ćete biti iskorenjeni iz zemlje u koju ulazite da je zauzmete.
005	DEU	028	064	Gospod će te rasejati među sve narode, s jednog kraja zemlje na drugi. Tamo ćeš služiti drugim bogovima od drveta i kamena za koje nisi znao ni ti ni tvoji preci.
005	DEU	028	065	Među tim narodima nećeš naći odmora, niti počinka svojim stopalima. Tamo će ti Gospod dati plašljivo srce, iščilele oči i ojađenu dušu.
005	DEU	028	066	Život će ti visiti o koncu, bojaćeš se i danju i noću, a život ćeš provoditi u neizvesnosti.
005	DEU	028	067	Ujutro ćeš govoriti: „Da je samo veče!“, a uveče: „Da je samo jutro!“, zbog straha koji će ti obuzimati srce i od prizora koji će ti oči gledati.
005	DEU	028	068	Gospod će te brodovima vratiti u Egipat, putem za koji sam ti rekao da ga više ne smeš videti. Tamo ćete se sami prodavati svojim neprijateljima za sluge i sluškinje, ali neće biti kupca.
005	DEU	029	001	Ovo su reči saveza koji je Gospod zapovedio Mojsiju da sklopi sa Izrailjcima u zemlji moavskoj, osim saveza koji je sklopio sa njima na Horivu.
005	DEU	029	002	Mojsije pozva sve Izrailjce i reče im: Vi ste videli sve što je Gospod na vaše oči učinio u Egiptu faraonu, svim njegovim dvoranima i celoj njegovoj zemlji.
005	DEU	029	003	Svojim očima si video velika iskušenja, znakove i ona velika čudesa.
005	DEU	029	004	Gospod vam sve do danas nije dao um da razumete, oči da vidite i uši da čujete.
005	DEU	029	005	Četrdeset godina sam vas vodio po pustinji; odeća vam se nije pocepala, niti vam se obuća na vašim nogama poderala.
005	DEU	029	006	Hleba niste jeli, vina i žestoka pića niste pili, da biste znali da sam ja Gospod, Bog vaš.
005	DEU	029	007	Kada ste došli na ovo mesto u susret vam je izašao Sihon, car esevonski, i Og, car vasanski, da zarate protiv nas, ali smo ih mi potukli.
005	DEU	029	008	Uzeli smo njihovu zemlju i dali je u nasledstvo Ruvimovom i Gadovom plemenu, i polovini Manasijinog plemena.
005	DEU	029	009	Zato držite i vršite reči ovog saveza, da biste imali uspeha u svemu što radite.
005	DEU	029	010	Danas svi stojite u prisustvu Gospoda, Boga svoga: glavari vaših plemena, starešine i vojni zapovednici, svi Izrailjci,
005	DEU	029	011	vaša deca i žene, stranci koji žive u vašem taboru – od onoga što ti cepa drva do onoga što ti nosi vodu –
005	DEU	029	012	da stupite u savez sa Gospodom, Bogom svojim, koji Gospod, Bog vaš, sklapa danas sa vama,
005	DEU	029	013	da bi te postavio danas sebi za narod, i da bi bio tvoj Bog, kao što ti je obećao, i kao što se zakleo tvojim ocima, Avrahamu, Isaku i Jakovu.
005	DEU	029	014	Ovaj savez i ovu zakletvu ne sklapam samo sa vama,
005	DEU	029	015	koji danas stojite ovde sa nama pred Gospodom, Bogom našim, nego i sa onima koji danas nisu ovde.
005	DEU	029	016	Vi, naime, i sami znate kako smo živeli u egipatskoj zemlji i kako smo prolazili posred naroda; [onih naroda] kroz koje ste prošli.
005	DEU	029	017	Videli ste njihove gadosti i idole od drveta i kamena, srebra i zlata, koji su kod njih.
005	DEU	029	018	Neka se ne nađe među vama muškarac ili žena, porodica ili pleme kome bi se danas srce odvratilo od Gospoda, Boga našeg, da ide da služi bogovima tih naroda. Neka među vama ne bude korena koji rađa otrov ili pelen.
005	DEU	029	019	Ako neko čuje reči ove zakletve, i da sebi blagoslov govoreći u sebi: „Biće sve u redu sa mnom, pa ako i živim po samovolji svoga srca“, poplava će odneti suvu zemlju.
005	DEU	029	020	Gospod neće biti voljan da oprosti takvome, nego će Gospodnji gnev i ljubomora planuti na njega, pa će svaka kletva zapisana u ovoj knjizi pasti na njega. Tako će Gospod istrebiti njegovo ime pod nebom.
005	DEU	029	021	Gospod će odvojiti zlikovca od svih plemena Izrailjevih, po svim kletvama saveza koje su napisane u knjizi ovog Zakona.
005	DEU	029	022	Tada će kasniji naraštaj, vaši sinovi koji dođu posle vas i došljak koji dođe iz daleke zemlje, kad vide rane na zemlji i njene bolesti kojima ju je Gospod udario, reći:
005	DEU	029	023	„Cela je zemlja spaljena sumporom i solju! Niko je ne seje, ništa iz nje ne niče, nikakva trava iz nje ne raste. Opustošena je kao Sodoma i Gomora, kao Adma i Sevojim, koje Gospod uništi u svom gnevu i jarosti!“
005	DEU	029	024	Svi će narodi pitati: „Zašto Gospod učini ovako sa ovom zemljom? Šta izazva ovaj veliki plamteći gnev?“
005	DEU	029	025	Odgovoriće im: „Zato što su napustili savez Gospoda, Boga svojih otaca, koji je sklopio sa njima kad ih je izveo iz zemlje egipatske.
005	DEU	029	026	Otišli su da služe i klanjaju se drugim bogovima, bogovima za koje nisu znali i koje im on nije namenio.
005	DEU	029	027	Zato je planuo gnev Gospodnji na ovu zemlju, pustivši na nju sva prokletstva koja su zapisana u ovoj knjizi.
005	DEU	029	028	Gospod ih je iskorenio iz njihove zemlje u ljutini, jarosti i velikom gnevu, i bacio ih u drugu zemlju. Tako je i danas.“
005	DEU	029	029	Što je skriveno, to pripada Gospodu, Bogu našem, a što je otkriveno, to pripada nama i našoj deci zauvek, da vršimo sve reči ovoga Zakona.
005	DEU	030	001	A kad se sve ove reči, blagoslov i prokletstvo, koje sam postavio pred tobom, ispune na tebi i ti ih uzmeš k srcu, među svim narodima u koje te Gospod, Bog tvoj, bude izgnao,
005	DEU	030	002	te se vratiš Gospodu, Bogu svome, svim srcem i svom dušom svojom, ti i tvoji sinovi, i budeš slušao njegov glas u svemu što ti danas zapovedam,
005	DEU	030	003	Gospod, Bog tvoj, će vratiti tvoje izgnanike i smilovati ti se. Onda će te vratiti i sabrati te iz svih naroda među koje te je rasejao Gospod, Bog tvoj.
005	DEU	030	004	Pa makar bio isteran i na sam kraj nebesa, Gospod, Bog tvoj, će te sabrati odande, odande će te uzeti.
005	DEU	030	005	Gospod, Bog tvoj, dovešće te u zemlju koju su posedovali tvoji preci, pa ćeš je ti zaposesti; a on će te učiniti uspešnijim i brojnijim od tvojih predaka.
005	DEU	030	006	Gospod, Bog tvoj, obrezaće tvoje srce i srce tvog potomstva, kako bi voleo Gospoda, Boga svoga, svim svojim srcem i svom svojom dušom, da bi živeo.
005	DEU	030	007	Gospod, Bog tvoj, će sva ova prokletstva baciti na tvoje neprijatelje i na tvoje mrzitelje koji su te progonili.
005	DEU	030	008	A ti ćeš ponovo slušati glas Gospodnji i vršiti sve zapovesti koje ti ja danas nalažem.
005	DEU	030	009	Gospod, Bog tvoj, će ti dati uspeha u svakom poslu kojega se tvoje ruke late, u plodu tvoje utrobe, prirastu tvoje stoke i urodu tvoje zemlje, jer će ti se Gospod opet radovati čineći ti dobro, kao što se radovao tvojim ocima,
005	DEU	030	010	ako poslušaš glas Gospoda, Boga svoga, kako bi držao njegove zapovesti i uredbe, koje su zapisane u knjizi ovog Zakona, te ako se okreneš Gospodu; Bogu svome, svim svojim srcem i svom svojom dušom.
005	DEU	030	011	Naime, ova zapovest koju ti ja danas nalažem nije preteška za tebe niti je za tebe nedostižna.
005	DEU	030	012	Nije na nebu, pa da kažeš: „Ko će se popeti na nebo da nam je donese, da je čujemo i vršimo je?“
005	DEU	030	013	Nije ni preko mora, pa da kažeš: „Ko će od nas preći preko mora da nam je donese, da je čujemo i vršimo je?“
005	DEU	030	014	Reč je, naime, blizu tebe, u tvojim ustima i u tvome srcu, da je vršiš.
005	DEU	030	015	Gledaj! Danas postavljam pred tebe život i smrt, sreću i nesreću.
005	DEU	030	016	Jer, ja ti danas zapovedam da voliš Gospoda, Boga svoga, da slediš njegove puteve i držiš njegove zapovedi, uredbe i propise, da bi živeo, te da bi te umnožio Gospod, Bog tvoj, i da bi te blagoslovio u zemlji u koju ulaziš da je zauzmeš.
005	DEU	030	017	Ali ako se tvoje srce odvrati, ako ne budeš slušao, nego zastraniš i budeš se klanjao drugim bogovima i služio im,
005	DEU	030	018	kažem vam danas da ćete sigurno propasti. Nećete dugo živeti u zemlji, u koju, prelazeći preko Jordana, ulaziš da je zauzmeš.
005	DEU	030	019	Danas pozivam nebo i zemlju za svedoke, da sam postavio pred vas život i smrt, blagoslov i prokletstvo. Stoga izaberite život, da živite vi i vaše potomstvo,
005	DEU	030	020	voleći Gospoda, Boga svoga, slušajući njegov glas, i držeći se njega. Jer on je tvoj život i dužina tvojih dana, da bi mogao da boraviš u zemlji za koju se Gospod zakleo tvojim ocima, Avrahamu, Isaku i Jakovu, da će im je dati.
005	DEU	031	001	Mojsije izađe i reče ove reči celom Izrailju.
005	DEU	031	002	Rekao im je: „Danas mi je stotinu dvadeset godina, i ne mogu više izlaziti i vraćati se. Gospod mi je rekao:’Nećeš preći preko Jordana.’
005	DEU	031	003	Sam Gospod, Bog tvoj, preći će pred tobom; on će da istrebi ove narode pred tobom, pa ćeš ih izgnati. Isus će ići pred tobom, kao što je Gospod rekao.
005	DEU	031	004	Gospod će postupiti sa njima onako kako je postupio sa Sihonom i Ogom, carevima amorejskim, i njihovom zemljom, kada ih je istrebio.
005	DEU	031	005	Gospod će vam ih predati, a ti ćeš postupiti sa njima prema svim zapovedima koje sam vam dao.
005	DEU	031	006	Zato budite jaki i odvažni! Ne bojte se, niti strahujte od njih! Jer, Gospod, Bog tvoj, ide sa tobom; on neće odstupiti od tebe niti će te ostaviti.“
005	DEU	031	007	Mojsije pozva Isusa i reče mu pred celim Izrailjem: „Budi jak i odvažan, jer ćeš ti ući sa ovim narodom u zemlju za koju se Gospod zakleo njihovim ocima da će im je dati. Ti ćeš im je predati u nasledstvo.
005	DEU	031	008	Sam Gospod ide pred tobom. On će biti sa tobom; on neće odstupiti od tebe, niti će te ostaviti. Ne boj se i ne strahuj!“
005	DEU	031	009	Mojsije napisa ovaj Zakon i dade ga sveštenicima, Levitima, koji nose Kovčeg saveza Gospodnjeg, i svim izrailjskim starešinama.
005	DEU	031	010	Tada im [Mojsije] naredi i reče: „Na kraju svake sedme godine, u vreme oprosne godine, na praznik Senica,
005	DEU	031	011	kad sav Izrailj dođe da se pojavi pred licem Gospoda, Boga svoga, na mestu koje on izabere, pročitaj ovaj Zakon pred celim Izrailjem, na njihove uši.
005	DEU	031	012	Neka se okupi narod, muškarci, žene, deca i stranac koji živi u tvojim gradovima, da čuju i da nauče da se boje Gospoda, Boga vašeg, te da drže i vrše sve reči ovoga Zakona.
005	DEU	031	013	A njihova deca, koja ne znaju Zakon, čuće i naučiće da se boje Gospoda, Boga vašeg, za sve vreme koje budete živeli u zemlji koju ćete zauzeti, kad pređete preko Jordana.“
005	DEU	031	014	Gospod reče Mojsiju: „Evo, primaklo se vreme tvoje smrti. Zato pozovi Isusa, pa stanite kod Šatora od sastanka, da ga postavim u službu.“Mojsije i Isus odu i stanu kod Šatora od sastanka.
005	DEU	031	015	Tada se Gospod ukaza u Šatoru u stubu od oblaka. Stub od oblaka je stajao na ulazu u Šator.
005	DEU	031	016	Gospod reče Mojsiju: „Evo, ti ćeš uskoro otpočinuti sa svojim precima, a ovaj narod će početi da bludniči sa drugim bogovima iz strane zemlje u koju će ući. Mene će napustiti i prekršiti savez koji sam sklopio sa njim.
005	DEU	031	017	U taj dan će planuti moj gnev na njih, pa ću ih napustiti i sakriti svoje lice od njih. A kad ih u taj dan snađu velika zla i nevolje, govoriće:’Nisu li me snašle ove nevolje zato što moj Bog nije u mojoj sredini?’
005	DEU	031	018	U taj dan ću sigurno sakriti svoje lice zbog sveg zla što je učinio, okrenuvši se drugim bogovima.
005	DEU	031	019	A sad napiši sebi ovu pesmu. Neka je nauče Izrailjci! Nauči ih da je pevaju! Ta će pesma biti moje svedočanstvo protiv Izrailjaca.
005	DEU	031	020	Kad ih odvedem u zemlju za koju sam se zakleo njihovim ocima, u zemlju kojom teku mleko i med, kad se najedu i ugoje, okrenuće se drugim bogovima i služiće im, a mene će prezreti i prekršiće moj savez.
005	DEU	031	021	A kad ih snađu velika zla i nevolje, pevaće im se ova pesma za svedočanstvo, jer je tvoje potomstvo neće zaboraviti. Ja, naime, znam njihove namere koje još danas snuju, i pre nego što ih uvedem u zemlju za koju sam se zakleo.“
005	DEU	031	022	Tog dana je Mojsije napisao ovu pesmu i naučio Izrailjce pesmi.
005	DEU	031	023	A Isusu, sinu Navinovom, zapovedi i reče: „Budi jak i odvažan, jer ćeš ti uvesti Izrailjce u zemlju za koju sam im se zakleo. Ja ću biti s tobom.“
005	DEU	031	024	Kad je Mojsije do kraja upisao u knjigu sve reči ovoga Zakona,
005	DEU	031	025	zapovedio je Levitima, koji nose Kovčeg saveza Gospodnjeg:
005	DEU	031	026	„Uzmite knjigu ovoga Zakona i stavite je pokraj Kovčega saveza Gospoda, Boga vašeg. Neka bude tamo kao svedok protiv tebe.
005	DEU	031	027	Jer, ja znam tvoju nepokornost i tvoju tvrdovratost. Ako ste buntovni prema Gospodu danas, dok još živim sa vama, koliko ćete više biti buntovni posle moje smrti!
005	DEU	031	028	Saberite k meni sve starešine svojih plemena i svoje nadglednike da im na uši kažem ove reči, i da pozovem nebo i zemlju za svedoke protiv njih.
005	DEU	031	029	Znam, naime, da ćete se posle moje smrti iskvariti i skrenuti s puta na koji sam vas uputio. U poslednjim danima snaći će vas nesreća, jer ćete činiti što je zlo u očima Gospoda i gneviti ga delima svojih ruku.“
005	DEU	031	030	Tada je Mojsije na uši celog izrailjskog zbora do kraja izgovorio ovu pesmu.
005	DEU	032	001	Čujte, nebesa, govoriću, slušaj, zemljo, besedu usta mojih.
005	DEU	032	002	Kao kiša neka daždi pouka moja, kao rosa nek se spusti beseda moja, kao pljusak na mladu travu, kao sitna kiša na mlado bilje.
005	DEU	032	003	Jer, objaviću ime Gospodnje, veličajte Boga našega!
005	DEU	032	004	On je Stena, bez mane je delo njegovo, jer pravedni su svi putevi njegovi. Bog je veran, on je besprekoran, pravedan je on i pravičan.
005	DEU	032	005	A oni se iskvariše, nisu više deca njegova, jer srama nemaju, naraštaj su opak i izopačen.
005	DEU	032	006	Zar ovako vraćaš Gospodu, narode bezumni i nemudri? Nije li on tvoj otac koji te je stvorio, koji te je načinio i ojačao?
005	DEU	032	007	Spomenite se davnih dana, rasudite o godinama minulih vekova. Upitaj svog oca, on će ti objasniti, i svoje starešine, oni će ti reći.
005	DEU	032	008	Kad je Svevišnji delio nasledstvo narodima, kad je delio potomke ljudske, postavio je granice narodima, prema broju sinova Izrailjevih.
005	DEU	032	009	Jer, nasledstvo Gospodnje, narod je njegov, Jakov je deo njegov, njegovo je on nasledstvo.
005	DEU	032	010	Našao ga je u zemlji pustinjskoj, u pustari strašnoj gde ničega nema. Branio ga je, zbrinuo ga i zaštitio ko zenicu oka svoga.
005	DEU	032	011	Kao što orao bdi nad svojim gnezdom, i lebdi nad svojim ptićima, kao što širi svoja krila i uzima ih, te ih nosi na svojim perima,
005	DEU	032	012	tako ih je sam Gospod vodio; drugog boga ne bi pored njega.
005	DEU	032	013	Na visine ga je zemaljske posadio, te je jeo urod sa polja, hranio ga medom iz litice, i uljem iz najtvrđe stene;
005	DEU	032	014	maslom od stoke, mlekom od stada, ovnovima i jarcima vasanskim i pšenicom ponajboljom. Pio si vino, krv grožđa.
005	DEU	032	015	Ugojio se Ješurun, uzjogunio se, usalio si se, okrupnjao i nasitio, ostavio je Boga koji ga je načinio, otpao je od Stene svoga spasenja.
005	DEU	032	016	Bogovima tuđim ljubomoru mu izazvaše, i idolima odvratnim gnev mu raspališe.
005	DEU	032	017	Zlodusima, a ne Bogu, žrtve su prinosili, bogovima koje nisu poznavali, bogovima novim, skoro prispelim, koje preci vaši poznavali nisu.
005	DEU	032	018	Zanemario si Stenu koja te je začela, zaboravio Boga, koji te je rodio.
005	DEU	032	019	Video je to Gospod, pa ih je odbacio, jer sinovi ga i ćerke razgneviše.
005	DEU	032	020	Tada reče: „Svoje lice ću od njih sakriti, da vidim kako će svršiti; jer naraštaj su oni izopačeni, deca koja nemaju vernosti.
005	DEU	032	021	Na ljubomoru su me izazvali, bogom koji Bog nije, razgnevili me svojim ništavilima. Zato ću ih učiniti ljubomornim narodom koji nije narod, razdražiću ih narodom bezumnim.
005	DEU	032	022	Jer, moj gnev je vatru zapalio, i goreće sve do dubina Sveta mrtvih; progutaće i zemlju i plod njen, spaliće temelje gorske.
005	DEU	032	023	Stoga, nevolje ću na njih zgrnuti, na njih ću svoje odapeti strele.
005	DEU	032	024	Glad će ih poharati, satrće ih pošasti i ljute zaraze! Čeljusti zverske na njih ću poslati, s otrovom gmizavaca što puze u prašini.
005	DEU	032	025	Napolju će mač uzimati decu, a unutra će užas obuzimati kako momka, tako i devojku, kako dojenče, tako sedu glavu.
005	DEU	032	026	Rekao bih:’U prah ću ih smrviti, njih ću izbrisati iz sećanja ljudi’,
005	DEU	032	027	da mi nije do gnevnoga neprijatelja: dušmani bi se njihovi mogli prevariti, govoreći:’Naša ih je ruka nadjačala, sve to Gospod nije učinio.’“
005	DEU	032	028	Jer, oni su narod što nema razuma, rasuđivanja među njima nema.
005	DEU	032	029	Kad bi samo bili mudri, to bi oni razmotrili, shvatili bi svoj svršetak.
005	DEU	032	030	Zar bi jedan mogao da goni hiljadu, i da dvojica deset hiljada poteraju, da ih Stena njihova nije prodala, da ih Gospod njima nije izručio.
005	DEU	032	031	Jer, stena njihova nije kao naša Stena; to i dušmani naši mogu da prosude.
005	DEU	032	032	Jer, vino njihovo, od loze je sodomske, a sa polja gomorskih. Grožđe je njegovo, grožđe otrovano, grozdovi mu sama gorčina.
005	DEU	032	033	Vino je njihovo otrov zmijin i ljuti je otrov aspidin.
005	DEU	032	034	„Nije li on bezbedan kod mene, zapečaćen u mojim riznicama?
005	DEU	032	035	Moja je osveta! Ja ću uzvratiti, kad im noga bude posrnula. Jer blizu je dan njihove nesreće, propast njihova brzo se primiče.“
005	DEU	032	036	Gospod će suditi svome narodu, na svoje će se sluge sažaliti, kad vidi da ih snaga napušta, da kraj dođe robu i slobodnom.
005	DEU	032	037	Pitaće: „Gde su sada bogovi njihovi, gde li stena kojom se zaklanjaše?
005	DEU	032	038	Jeli su salo njihovih žrtava, i pili vino njihovih izlivnica. Neka ustanu da vam pomognu, nek vam oni budu zaštita.
005	DEU	032	039	Vidite sada da sam ja onaj, i da drugog boga pored mene nema. Ja usmrćujem i ja oživljujem, ja ranjavam i ja zaceljujem; iz moje se ruke niko ne izbavlja.
005	DEU	032	040	Dižem svoju ruku prema nebu i kažem: Ne bio ja živ do veka,
005	DEU	032	041	ako ne naoštrim mač svoj sjajni, da sud uzmem u svoje ruke, da odmazdom vratim dušmanima, i otplatim onima koji mene mrze.
005	DEU	032	042	Svoje strele napojiću krvlju, mač moj naješće se mesa: krvlju poklanih i zarobljenih, i dugokosim glavama čelnika dušmanskih.“
005	DEU	032	043	Radujte se, puci, narode njegov, jer krv će slugu svojih osvetiti, odmazdom će uzvratiti svojim dušmanima, i otkupiće svoju zemlju i svoj narod.
005	DEU	032	044	Mojsije dođe sa Osijom, sinom Navinovim, i izgovori sve reči ove pesme na uši sveg naroda.
005	DEU	032	045	Kad je Mojsije završio da saopštava sve ove reči celom Izrailju,
005	DEU	032	046	rekao im je: „Uzmite k srcu sve reči kojima vas upozoravam danas. Naredićeš svojoj deci da drže i vrše sve reči ovoga Zakona.
005	DEU	032	047	Ovo nisu prazne reči; one su vaš život. Vršeći ih, dugo ćete živeti u zemlji koju ćete zauzeti kad pređete preko Jordana.“
005	DEU	032	048	Tog istog dana, Gospod reče Mojsiju:
005	DEU	032	049	„Popni se na ovu goru Avarim, goru Navav, koja je u zemlji moavskoj, kod Jerihona, i pogledaj zemlju hanansku, koju dajem sinovima Izrailjevim u nasledstvo.
005	DEU	032	050	Tamo na gori na koju se penješ ćeš umreti i pridružiti se svome narodu, kao što je tvoj brat Aron umro na gori Or, pridruživši se svome narodu.
005	DEU	032	051	Jer vi ste mi se izneverili pred Izrailjcima, u vreme Merive kadiske u pustinji Cin, kad niste pokazali moju svetost pred Izrailjcima.
005	DEU	032	052	Zato ćeš samo izdaleka videti zemlju, ali u tu zemlju, koju dajem narodu izrailjskom, nećeš ući.“
005	DEU	033	001	Ovo je blagoslov, kojim je Mojsije, čovek Božiji, blagoslovio narod izrailjski pred svoju smrt.
005	DEU	033	002	Reče: „Siđe Gospod sa Sinaja, sa Sira se njemu objavi, zablista s gore Farana, s hiljadama svojih svetih dođe, u desnici mu plamen Zakona.
005	DEU	033	003	Da, ti voliš narode, svi sveti njegovi u ruci su tvojoj! Pred tvoje su noge pali, učeći se tvojim rečima.
005	DEU	033	004	Mojsije nam Zakon predade, u nasledstvo zbora Jakovljeva.
005	DEU	033	005	Neka bude cara u Ješurunu, kad glavari se narodni sakupe, zajedno s plemenima Izrailjevim.
005	DEU	033	006	Neka živi Ruvim, neka ne izumre, nek mu uvek šačica preostane!“
005	DEU	033	007	A za Judu reče ovo: „Usliši, Gospode, glas Judin, i dovedi ga njegovom narodu. Nek rukama svojim pravo svoje brani, pomoć mu budi protiv dušmana njegovih.“
005	DEU	033	008	A za Levija reče: „Tumimi i Urimi tvoji, Gospode, pripadaju tvom vernom čoveku. Njega si kušao kod Mase, s njim se svađao kod voda merivskih.
005	DEU	033	009	On kaže o ocu svome i majci svojoj:’Ne vidim ih!’ Braću svoju ne prepoznaje, decu svoju ne primećuje; jer tvoje je naredbe vršio i tvoj savez čuvao.
005	DEU	033	010	On Jakova uči tvojim odredbama, i Izrailja tvome Zakonu. On kad prinosi tvojim nozdrvama, i svespalnicu na tvoj žrtvenik.
005	DEU	033	011	Blagoslovi, Gospode, snagu njegovu, i prihvati dela ruku njegovih. Slomi bedra onih što ustaju na njega, da ne ustanu više njegovi mrzitelji.“
005	DEU	033	012	Za Venijamina reče: „Gospodnji je on miljenik, spokojno kod njega počiva; On ga štiti svakodnevno, u naručju njegovom prebiva.“
005	DEU	033	013	Za Josifa reče: „Nek Gospod blagoslovi zemlju njegovu, obiljem rose sa nebesa, te vodom iz dubine što leži pod [zemljom];
005	DEU	033	014	obiljem plodova koje daje sunce, obiljem uroda što daju meseci;
005	DEU	033	015	prvinom drevnih gora, i obiljem večnih brda;
005	DEU	033	016	obiljem zemlje i njene punine, dobrom voljom onog što u grmu prebiva. Sve to nek se spusti na glavu Josifovu, na teme posvećenog [među] svojom braćom.
005	DEU	033	017	Veličanstvom je kao vo prvenac, rogovi mu kao bivolovi. Njima on probada narode, sve do krajeva zemaljskih. Takvo je mnoštvo hiljada Jefremovih, takve su hiljade Manasijine.“
005	DEU	033	018	Za Zavulona reče: „Raduj se, Zavulone, u svojim pohodima, i ti, Isahare, u svojim šatorima!
005	DEU	033	019	Na planinu će pozvati narode, da prinesu žrtve pravedne; crpiće od obilja mora, od blaga koje pesak krije.“
005	DEU	033	020	A za Gada reče: „Nek je blagosloven onaj što širi [granice] Gadove! Kao lav u zasedi leži, te razdire rame i glavu.
005	DEU	033	021	Izabrao je za sebe prvinu, određenu za glavara. Došao je s glavarima naroda i pravdu Gospodnju izvršio, i odredbe njegove s Izrailjem.“
005	DEU	033	022	Za Dana reče: „Dan je lavić, što skače iz Vasana.“
005	DEU	033	023	Za Neftalima reče: „Neftalim je milošću nasićen, i ispunjen blagoslovom Gospodnjim, zapad i jug on će zauzeti.“
005	DEU	033	024	Za Asira reče: „Blagosloven bio Asir među sinovima, nek miljenik bude među svojom braćom, i nek svoje noge u ulje umače.
005	DEU	033	025	Nek ti brave budu od železa i bronze, nek ti snaga traje u sve tvoje dane.
005	DEU	033	026	Niko nije kao Bog Ješurunov, koji po nebesima jezdi da ti u pomoć stigne, i po oblacima u svome veličanstvu.
005	DEU	033	027	Bog iskonski tvoje je utočište, večne mišice njegove podižu [te]; on pred tobom tera tvoga dušmana, i govori:’Istrebi!’
005	DEU	033	028	U spokojstvu živi Izrailj, izdvojen je izvor Jakovljev u zemlji žita i mladog vina, gde nebesa rosom dažde.
005	DEU	033	029	Srećan li si, Izrailju! Ko je kao ti, narode, koga Gospod izbavlja? On ti je štit – tvoja odbrana, On je mač tvoj – tvoja pobeda. Dušmani tvoji puziće pred tobom, a ti ćeš im po leđima gaziti.“
005	DEU	034	001	S moavskih poljana, Mojsije se popeo na brdo Navav, na vrhunac Fasge, nasuprot Jerihonu. Odatle mu je Gospod dao da vidi celu zemlju: Galad sve do Dana,
005	DEU	034	002	celo Neftalimovo područje, zemlju Jefremovu i Manasijinu, svu Judinu zemlju do Zapadnog mora,
005	DEU	034	003	Negev sa okolinom Jerihonske doline, i Palmov grad do Soara.
005	DEU	034	004	Gospod mu reče: „Ovo je zemlja za koju sam se zakleo Avrahamu, Isaku i Jakovu, rekavši:’Tvome potomstvu ću je dati.’ Tebi sam dozvolio da je vidiš svojim očima, ali tamo nećeš ući.“
005	DEU	034	005	Mojsije, sluga Gospodnji, umre tamo, u zemlji moavskoj, po reči Gospodnjoj.
005	DEU	034	006	On ga je sahranio tamo, u dolini, u zemlji moavskoj, nasuprot Vet-Fegoru. Do dana današnjeg niko nije saznao gde je njegov grob.
005	DEU	034	007	Mojsiju je bilo stotinu dvadeset godina kad je umro. Oko mu nije oslabilo, niti ga je snaga napustila.
005	DEU	034	008	Izrailjci su trideset dana oplakivali Mojsija na moavskim poljanama. Tako su se završili dani oplakivanja i žaljenja za Mojsijem.
005	DEU	034	009	Isus, sin Navinov, je bio ispunjen duhom mudrosti jer je Mojsije položio svoje ruke na njega. Izrailjci su ga slušali i činili kako je Gospod zapovedio Mojsiju.
005	DEU	034	010	U Izrailju se više nije pojavio prorok kao Mojsije, koga je Gospod poznavao licem u lice.
005	DEU	034	011	Njega je Gospod poslao u Egipat da učini sve one znakove i čudesa protiv faraona, njegovih dvorana i cele njegove zemlje,
005	DEU	034	012	putem njegove moćne ruke i strašnih dela, koje je Mojsije učinio na oči celog Izrailja.
#
# BOOK	006	JOS	Joshua	Knjiga Isusa Navina
006	JOS	001	001	Posle smrti Mojsija, sluge Gospodnjeg, reče Gospod Isusu, sinu Navinovom, Mojsijevom pomoćniku:
006	JOS	001	002	„Moj sluga Mojsije je mrtav. A ti se sada spremi da pređeš preko ovog Jordana, ti i sav ovaj narod, u zemlju koju dajem Izrailjcima.
006	JOS	001	003	Ja ću vam dati svako mesto gde bude stupila vaša noga, kao što sam obećao Mojsiju.
006	JOS	001	004	Granica će vam se protezati od pustinje i Livana, sve do velike reke, reke Eufrata – sva zemlja Hetita – i do Sredozemnog mora na zapadu.
006	JOS	001	005	Niko neće moći da ti se odupre celog tvog života. Kao što sam bio sa Mojsijem, tako ću biti sa tobom; neću odstupiti od tebe, niti ću te ostaviti.
006	JOS	001	006	Budi jak i odvažan, jer ti ćeš dati ovom narodu u posed ovu zemlju, za koju sam se zakleo njihovim ocima da ću je njima dati.
006	JOS	001	007	Samo budi jak i veoma odvažan da držiš i vršiš sav Zakon koji ti je naložio moj sluga Mojsije. Ne odstupaj od njega ni desno ni levo, da bi bio uspešan gde god da pođeš.
006	JOS	001	008	Neka se knjiga ovoga Zakona ne razdvaja od tvojih usta. Razmišljaj o njoj danju i noću, kako bi verno držao sve što je u njoj zapisano. Samo će ti tada dobro ići na tvom putu i imaćeš uspeha.
006	JOS	001	009	Zar ti nisam zapovedio:’Budi jak i odvažan! Ne plaši se i ne strahuj, jer je s tobom Gospod, Bog tvoj, gde god da kreneš.’“
006	JOS	001	010	Zatim je Isus zapovedio nadglednicima naroda:
006	JOS	001	011	„Prođite kroz tabor i naredite narodu:’Snabdejte se hranom, jer ćete za tri dana preći preko ovog Jordana, da biste ušli u zemlju koju vam Gospod, Bog vaš, daje u posed.’“
006	JOS	001	012	A Ruvimovom i Gadovom plemenu, i polovini Manasijinog plemena, Isus reče:
006	JOS	001	013	„Setite se naloga koji vam je dao Mojsije, sluga Gospodnji:’Gospod, Bog vaš, koji vam daje počinak, dao vam je ovu zemlju.’
006	JOS	001	014	Vaše žene, deca i stada neka ostanu u zemlji koju vam je dao Mojsije s one strane Jordana. A svi vi ratnici, krenite naoružani ispred svoje braće, pa im pomozite,
006	JOS	001	015	dok Gospod ne da počinka vašoj braći kao vama. A kad i oni zauzmu zemlju koju vam daje Gospod, Bog vaš, vi se vratite i zaposednite svoju zemlju, koju vam je Mojsije, sluga Gospodnji, dao na drugoj strani Jordana, prema istoku.“
006	JOS	001	016	Oni odgovoriše Isusu: „Učinićemo sve što si nam zapovedio, i poći ćemo gde god nas pošalješ.
006	JOS	001	017	Kao što smo slušali Mojsija, tako ćemo slušati tebe. Samo neka Gospod, Bog tvoj, bude s tobom kao što je bio s Mojsijem.
006	JOS	001	018	A ko se pobuni protiv tvoje naredbe i ne posluša tvoje reči u svemu što mu zapovediš, neka se pogubi. Samo budi jak i odvažan!“
006	JOS	002	001	Isus, sin Navinov, je iz Sitima tajno poslao dvojicu uhoda. Rekao im je: „Idite i izvidite zemlju i Jerihon.“Oni su otišli i došli k jednoj ženi, bludnici, koja se zvala Rahava, i tamo prenoćili.
006	JOS	002	002	To je javljeno jerihonskom caru: „Evo, noćas su došli neki ljudi, Izrailjci, da uhode zemlju.“
006	JOS	002	003	Tada je jerihonski car poslao ljude k Rahavi, i poručio: „Izvedi ljude koji su došli k tebi i ušli u tvoju kuću, jer su došli da uhode celu zemlju.“
006	JOS	002	004	Međutim, žena je odvela ona dva čoveka i sakrila ih. Zatim je rekla: „Jeste, ti ljudi su došli k meni, ali ja nisam znala odakle su.
006	JOS	002	005	A kada se uveče zatvarala gradska kapija, ti ljudi su otišli. Ne znam kuda su se zaputili. Požurite za njima, da ih stignete.“
006	JOS	002	006	U stvari, ona ih je bila odvela na krov i sakrila ih među snoplje lana koje je razastrla na krovu.
006	JOS	002	007	Ljudi su se onda dali u poteru za njima prema Jordanu, sve do gaza reke. Kad su gonioci izašli, gradska kapija se zatvorila za njima.
006	JOS	002	008	A pre nego što su [uhode] otišle na počinak, ona se popela k njima na krov
006	JOS	002	009	i rekla im: „Znam da vam je Gospod predao ovu zemlju, jer nas je obuzeo užas od vas, pa strepe od vas svi žitelji zemlje.
006	JOS	002	010	Čuli smo, naime, kako je Gospod isušio vodu Crvenoga mora pred vama kada ste izašli iz Egipta, i šta je učinio Ogu i Sihonu, dvojici amorejskih careva, s druge strane Jordana, koje ste istrebili.
006	JOS	002	011	Kad smo to čuli, sišlo nam je srce u pete, tako da nijednome čoveku nije ostalo hrabrosti da vam se odupre, jer Gospod, Bog vaš, jeste Bog koji je gore na nebesima i dole na zemlji.
006	JOS	002	012	Sada mi se zakunite Gospodom da ćete iskazati milost mojoj porodici, kao što sam ja vama iskazala milost. Dajte mi pouzdan znak
006	JOS	002	013	da ćete mi poštedeti oca i majku, braću i sestre i sve njihove, i da ćete nas izbaviti od smrti.“
006	JOS	002	014	Ljudi joj odgovoriše: „Svojim životom jamčimo za vas! Ako nas ne izdate, iskazaćemo vam milost i vernost, kad nam Gospod preda zemlju.“
006	JOS	002	015	Tada ih je Rahava konopcem spustila kroz prozor, jer je njena kuća bila naslonjena na gradski zid, tako da je živela na zidu.
006	JOS	002	016	Još im je rekla: „Idite u gore da vas ne stignu vaši gonioci. Krijte se tri dana, dok se potera ne vrati; onda idite svojim putem.“
006	JOS	002	017	Ljudi joj rekoše: „Tvoja zakletva kojom si nas zaklela neće nas obavezivati,
006	JOS	002	018	ukoliko, kad uđemo u zemlju, ne privežeš ovu crvenu vrpcu za prozor kroz koji nas spuštaš. Onda sakupi kod sebe, u svojoj kući, svoga oca i svoju majku i svoju braću i svu svoju porodicu.
006	JOS	002	019	Ko stupi napolje preko praga tvoje kuće, krv njegova na njegovu glavu, mi nismo odgovorni. Ako neko rukom takne nekog od onih koji su sa tobom u kući, krv njegova pašće na naše glave.
006	JOS	002	020	A ako nas izdaš, tvoja zakletva kojom si nas zaklela neće nas obavezivati.“
006	JOS	002	021	Ona odgovori: „Neka bude kako ste rekli!“Zatim ih je otpremila i oni odoše. Ona je, pak, privezala crvenu vrpcu za prozor.
006	JOS	002	022	Oni odoše i dođoše u goru. Tamo su proveli tri dana, dok se potera nije vratila. Gonioci su ih svuda tražili, ali ih nisu našli.
006	JOS	002	023	Tada su se dve uhode vratile: sišli su s gore i došli k Isusu, sinu Navinovom, pa su mu ispričali sve što ih je snašlo.
006	JOS	002	024	Rekli su Isusu: „Gospod je predao celu zemlju u naše ruke; od nas strepe svi žitelji zemlje.“
006	JOS	003	001	Isus porani i sa svim Izrailjcima krene iz Sitima. Dođu do Jordana, pa tamo, kod prelaza, prenoće.
006	JOS	003	002	Nakon tri dana, vojni zapovednici prođu taborom
006	JOS	003	003	i zapovede narodu: „Čim vidite da sveštenici Leviti nose Kovčeg saveza Gospoda, Boga vašega, vi krenite sa vašeg mesta i idite za njima.
006	JOS	003	004	Međutim, neka rastojanje između vas i Kovčega bude oko dve hiljade lakata. Ne prilazite mu bliže, da biste znali kojim putem da idete, jer tim putem niste putovali ranije.“
006	JOS	003	005	Zatim Isus reče narodu: „Posvetite se, jer će Gospod sutra učiniti čudesa među vama.“
006	JOS	003	006	A sveštenicima reče: „Ponesite Kovčeg saveza i krenite ispred naroda.“Oni ponesu Kovčeg saveza i krenu ispred naroda.
006	JOS	003	007	Gospod reče Isusu: „Ovog istog dana ću početi da te uzvisujem u očima celog Izrailja, da znaju da ću biti sa tobom kao što sam bio sa Mojsijem.
006	JOS	003	008	Ti zapovedi sveštenicima koji nose Kovčeg saveza:’Kada stignete do ruba voda jordanskih, stanite u Jordan.’“
006	JOS	003	009	Onda Isus reče Izrailjcima: „Priđite ovde i čujte reči Gospoda Boga vašega.“
006	JOS	003	010	Isus reče: „Po ovome ćete znati da je živi Bog među vama: on će terati ispred vas Hanance, Hetite, Evejce, Ferežane, Gergešane, Amorejce i Jevusejce.
006	JOS	003	011	Evo, Kovčeg saveza Gospoda cele zemlje ići će pred vama u Jordan.
006	JOS	003	012	A sada odaberite među sobom dvanaest ljudi iz plemena Izrailjevih, od svakog plemena po jednog.
006	JOS	003	013	Čim stopala sveštenika koji nose Kovčeg Gospoda, Vladara cele zemlje, stupe u vode Jordana, razdeliće se vode Jordana što teku od gore i ostati da stoje kao brana.“
006	JOS	003	014	Kad je narod krenuo iz svojih šatora da pređe preko Jordana, sveštenici koji nose Kovčeg saveza su bili ispred naroda.
006	JOS	003	015	Tek što su nosači Kovčega došli do Jordana i noge sveštenika koji nose Kovčeg dotakle rub vode (a tokom sveg vremena žetve Jordan plavi svoje obale),
006	JOS	003	016	vode koje teku od gore su stale i uspravile se kao brana veoma daleko odatle, kod Adama, grada koji se nalazi pokraj Sartana, dok je voda koja se spušta do mora Arave – Mrtvog mora, potpuno otekla. Narod je, pak, prelazio prema Jerihonu.
006	JOS	003	017	Sveštenici koji nose Kovčeg saveza Gospodnjeg su nepomično stajali na suvom usred Jordana, dok sav Izrailj nije prešao preko Jordana.
006	JOS	004	001	Kad je sav narod prešao preko Jordana, Gospod reče Isusu:
006	JOS	004	002	„Odaberite dvanaestoricu ljudi, po jednog iz svakog plemena,
006	JOS	004	003	i zapovedite im:’Uzmite dvanaest kamenova iz sredine Jordana sa mesta gde stoje noge sveštenika. Ponesite ih sa sobom i postavite ih na mesto gde ste proveli noć.’“
006	JOS	004	004	Isus je tada pozvao dvanaestoricu ljudi iz Izrailjevih plemena, koje je odredio, po jednog čoveka iz svakog plemena
006	JOS	004	005	i rekao im: „Pođite ispred Kovčega Gospoda, Boga vašega, usred Jordana i neka svaki čovek digne na rame po jedan kamen, prema broju Izrailjevih plemena.
006	JOS	004	006	To će biti znak među vama. A kad vas danas-sutra vaša deca zapitaju:’Šta vam predstavlja ovo kamenje?’,
006	JOS	004	007	vi im recite:’Vode Jordana su se razdelile pred Kovčegom saveza Gospodnjeg, dok je prolazio preko Jordana. Neka ovo kamenje izrailjskom narodu bude doveka za spomen.’“
006	JOS	004	008	Izrailjci učine onako kako im je zapovedio Isus. Uzmu dvanaest kamenova iz sredine Jordana, prema broju Izrailjevih plemena, prenesu ih do svoga prenoćišta i tamo ih polože, kao što je Gospod rekao Isusu.
006	JOS	004	009	Zatim je Isus postavio dvanaest kamenova usred Jordana, na mesto gde su bile noge sveštenika koji su nosili Kovčeg saveza. Tamo stoje do dana današnjega.
006	JOS	004	010	A sveštenici koji su nosili Kovčeg su stajali usred Jordana, sve dok nije bilo izvršeno sve što je Gospod zapovedio Isusu da narod izvrši, baš kao što je Mojsije zapovedio Isusu. Tako je narod brzo prešao.
006	JOS	004	011	A kad je sav narod prešao, prešao je i Kovčeg saveza Gospodnjeg sa sveštenicima koji su stali ispred naroda.
006	JOS	004	012	Prešli su i Ruvimovci, Gadovci i polovina plemena Manasijinog u bojnom poretku, i stali na čelo Izrailjaca, kao što im je naredio Mojsije.
006	JOS	004	013	Oko četrdeset hiljada naoružanih ljudi prešlo je pred Gospodom da ratuju na Jerihonskim poljanama.
006	JOS	004	014	Tog dana je Gospod uzvisio Isusa u očima celog Izrailja. Poštovali su ga kao što su poštovali Mojsija celog njegovog veka.
006	JOS	004	015	Onda je Gospod rekao Isusu:
006	JOS	004	016	„Zapovedi sveštenicima koji nose Kovčeg svedočanstva da izađu iz Jordana.“
006	JOS	004	017	Isus zapovedi sveštenicima: „Izađite iz Jordana!“
006	JOS	004	018	Čim su sveštenici, koji nose Kovčeg saveza Gospodnjeg, izašli iz sredine Jordana i njihove noge stupile na suvo, vrati se voda Jordana na svoje mesto, plaveći svoje obale kao i ranije.
006	JOS	004	019	Narod je izašao iz Jordana desetoga dana prvoga meseca. Utaborili su se u Galgalu, kod istočne granice Jerihona.
006	JOS	004	020	A onih dvanaest kamenova što su ih uzeli iz Jordana, Isus je postavio u Galgalu.
006	JOS	004	021	Zatim je rekao Izrailjcima: „Kad vas danas-sutra zapitaju vaša deca:’Šta [predstavlja] ovo kamenje?’,
006	JOS	004	022	vi ih poučite:’Izrailj je po suvom prešao preko Jordana,
006	JOS	004	023	zato što je Gospod, Bog vaš, isušio vode Jordana pred vama dok nismo prošli, kao što je Gospod, Bog vaš, učinio sa Crvenim morem, kad ga je isušio pred nama dok nismo prošli.
006	JOS	004	024	To je zbog toga da bi svi narodi zemlje znali koliko je jaka ruka Gospodnja, i da biste se vi uvek bojali Gospoda, Boga svoga.’“
006	JOS	005	001	Kad su svi amorejski carevi s one strane Jordana na zapadu i svi hananski carevi u primorju, čuli da je Gospod isušio vode Jordana pred Izrailjcima dok nisu prošli, sišlo im je srce u pete, pa su izgubili hrabrost pred Izrailjcima.
006	JOS	005	002	U to vreme je Gospod rekao Isusu: „Načini sebi kamene noževe i obreži Izrailjce ponovo, po drugi put.“
006	JOS	005	003	Isus je načinio sebi kamene noževe i obrezao Izrailjce na Brežuljku obrezaka.
006	JOS	005	004	A evo zašto ih je Isus obrezao: kad je sav narod izašao iz Egipta, svi muškarci, svi ljudi sposobni za rat, bili su pomrli na putu kroz pustinju kada su napustili Egipat.
006	JOS	005	005	Naime, sve to ljudstvo koje je izašlo bilo je obrezano, ali svi oni koji su se rodili u pustinji tokom puta, nakon što su izašli iz Egipta, bili su neobrezani.
006	JOS	005	006	Izrailjci su četrdeset godina išli po pustinji, dok nisu pomrli svi ljudi sposobni za rat, koji su izašli iz Egipta, jer nisu poslušali glas Gospodnji. Zato im se Gospod zakleo da im neće dati da vide zemlju za koju se Gospod zakleo njihovim ocima da će je dati nama – zemlju u kojoj teku mleko i med.
006	JOS	005	007	Ipak, umesto njih je podigao njihove sinove koje je Isus obrezao; oni su još uvek bili neobrezani, jer nisu bili obrezani na putu.
006	JOS	005	008	A kad je sav narod bio obrezan, ostali su u taboru sve dok se nisu oporavili.
006	JOS	005	009	Tada Gospod reče Isusu: „Danas sam uklonio sa vas sramotu egipatsku.“Zato se to mesto zove „Galgal“, sve do dana današnjeg.
006	JOS	005	010	Izrailjci su se utaborili u Galgalu. Tu, na Jerihonskim poljanama su proslavili Pashu uveče, četrnaestog dana u mesecu.
006	JOS	005	011	A sutradan posle Pashe, jeli su od plodova zemlje: beskvasni hleb i prženo zrnevlje žita.
006	JOS	005	012	Čim su počeli da se hrane plodovima zemlje, mana je prestala da pada. Tako Izrailjci nisu više imali manu; te godine su jeli od uroda hananske zemlje.
006	JOS	005	013	Dok je Isus boravio kod Jerihona, podigao je pogled i ugledao čoveka kako stoji pred njim sa isukanim mačem u svojoj ruci. Isus mu priđe i upita ga: „Jesi li za nas ili za naše neprijatelje?“
006	JOS	005	014	Ovaj mu odgovori: „Ne, ja sam kapetan vojske Gospodnje i sada sam došao.“Isus pade ničice pred njim, pokloni mu se i reče: „Šta moj gospodar zapoveda svome sluzi?“
006	JOS	005	015	Kapetan vojske Gospodnje reče Isusu: „Skini obuću sa svojih nogu, jer je mesto na kome stojiš sveto.“Isus učini tako.
006	JOS	006	001	A Jerihon je bio zatvoren i jako utvrđen pred Izrailjcima; niko nije izlazio niti ulazio.
006	JOS	006	002	Tada Gospod reče Isusu: „Pogledaj, predaću u tvoje ruke Jerihon, njegovog cara i njegove ratnike.
006	JOS	006	003	Svi vi, ratnici, obiđite oko grada jedanput. Tako činite šest dana.
006	JOS	006	004	Neka sedam sveštenika nose sedam truba od ovnujskih rogova pred Kovčegom. Sedmoga dana obiđite oko grada sedam puta, a sveštenici neka zatrube u trube.
006	JOS	006	005	Kad se truba od ovnujskog roga oglasi otegnutim zvukom, neka sav narod, čim čuje glas trube, vikne u sav glas, pa će pasti zidovi grada. Tada sav narod neka krene u napad, svaki odande gde se zadesi.“
006	JOS	006	006	Isus, sin Navinov, pozva sveštenike i reče im: „Ponesite Kovčeg saveza, a sedam sveštenika neka ponesu sedam truba od ovnujskih rogova ispred Kovčega Gospodnjeg.“
006	JOS	006	007	A narodu reče: „Pođite i obiđite oko grada, a ratnici neka idu ispred Kovčega Gospodnjeg.“
006	JOS	006	008	Kad je Isus to zapovedio narodu, krenuše sveštenici koji nose sedam truba od ovnujskih rogova pred Gospodom. Trubili su u rogove, a Kovčeg saveza je išao za njima.
006	JOS	006	009	Ratnici su išli ispred sveštenika koji su trubili u rogove, dok je ostali narod išao za Kovčegom. Išli su tako dok je odzvanjao zvuk truba.
006	JOS	006	010	Isus je bio zapovedio narodu: „Ne vičite i ne dižite glas, i neka reč ne pređe preko vaših usana, sve do dana kada vam kažem:’Vičite!’ Tada vičite.“
006	JOS	006	011	Onda je naredio da Kovčeg Gospodnji obiđe jednom oko grada, pa su se vratili u tabor i prenoćili u njemu.
006	JOS	006	012	Sledećeg dana Isus porani, a sveštenici podignu Kovčeg Gospodnji.
006	JOS	006	013	Sedam sveštenika koji su nosili sedam truba od ovnujskih rogova išli su pred Kovčegom Gospodnjim i trubili u rogove. Ratnici su stupali pred njima, a ostali narod je išao za Kovčegom Gospodnjim dok su trube odjekivale.
006	JOS	006	014	I drugog dana su jednom obišli oko grada, pa su se vratili u tabor. Tako su činili šest dana.
006	JOS	006	015	Sedmoga dana u osvit zore porane i na isti način obiđu sedam puta oko grada. Samo su toga dana obišli oko grada sedam puta.
006	JOS	006	016	Kad su sveštenici sedmi put zatrubili u rogove, Isus reče narodu: „Vičite, jer vam je Gospod predao grad!
006	JOS	006	017	Neka grad i sve što je u njemu bude posvećeno Gospodu za uništenje. Samo Rahava bludnica neka ostane u životu, ona i svi koji su sa njom u kući, zato što je sakrila uhode koje smo poslali.
006	JOS	006	018	A vi se držite dalje od onoga što je posvećeno za uništenje, da ne biste sami bili izručeni uništenju: ako uzmete nešto od onoga što je posvećeno za uništenje, izložićete uništenju izrailjski tabor i navući na njega propast.
006	JOS	006	019	Sve srebro, zlato, bronzano i gvozdeno posuđe posvećeno je Gospodu; neka se donese u riznicu Gospodnju.“
006	JOS	006	020	Tako je narod povikao na glas truba. Čim je čuo glas truba, narod kliknu gromkim glasom, a zidine grada padoše. Narod onda krenu na grad, svako odande gde se zadesio, pa osvojiše grad.
006	JOS	006	021	Izručili su kletom uništenju sve koji su se našli u gradu: pobili su mačem muškarce i žene, mlado i staro, volove, ovce i magarce.
006	JOS	006	022	A onoj dvojici što su uhodili zemlju, Isus reče: „Idite u kuću one žene bludnice i izvedite je odande, nju i sve njene, kao što ste joj se zakleli!“
006	JOS	006	023	Mladići, uhode, odu i izvedu Rahavu, njenog oca i njenu majku, njenu braću i sve njene. Izveli su svu njenu rodbinu i smestili ih izvan izrailjskog tabora.
006	JOS	006	024	A grad i sve što je u njemu su spalili ognjem. Samo su srebro i zlato, te bronzano i gvozdeno posuđe stavili u riznicu Doma Gospodnjeg.
006	JOS	006	025	Isus je poštedeo bludnicu Rahavu i dom njenog oca, i sve što je bilo njeno. Ona je ostala među Izrailjcima sve do dana današnjega, jer je sakrila uhode koje je Isus poslao da uhode Jerihon.
006	JOS	006	026	U to vreme je Isus izrekao ovu kletvu: „Proklet bio čovek pred Gospodom, koji ponovo podigne i sazida ovaj grad, Jerihon. Položio mu temelje po cenu svoga prvenca, a vrata po cenu svoga najmlađega!“
006	JOS	006	027	Gospod je bio sa Isusom i glas o njemu se pročuo po celoj zemlji.
006	JOS	007	001	Međutim, Izrailjci su se teško ogrešili o kletvu, jer je Ahan, sin Harmije, sin Zavdijev, sin Zare, iz plemena Judina, uzeo od onog što je bilo posvećeno. Zato je planuo gnev Gospodnji protiv Izrailjaca.
006	JOS	007	002	Isus je poslao ljude iz Jerihona u Gaj, koji se nalazi kod Vet-Avena, a istočno od Vetilja. Rekao im je: „Idite i izvidite zemlju.“Oni su otišli i izvideli Gaj.
006	JOS	007	003	Kada su se vratili k Isusu, rekli su mu: „Neka ne ide sav narod; neka samo dve ili tri hiljade ljudi ode i napadne Gaj. Ne poteži tamo sav narod, jer ih nema mnogo.“
006	JOS	007	004	Tako je od naroda otišlo tamo oko tri hiljade ljudi, ali su se razbežali pred ljudima iz Gaja.
006	JOS	007	005	Ljudi iz Gaja su pobili nekih trideset šest ljudi; gonili su ih ispred gradskih kapija sve do Ševarima, i pobili ih na strmeni. Tada je narodu klonulo srce; postalo je kao voda.
006	JOS	007	006	A Isus razdra svoju odeću i pade ničice na zemlju pred Kovčegom Gospodnjim, on i starešine izrailjske, a glave posuše prašinom.
006	JOS	007	007	Isus zavapi: „Jao, Gospode, Bože! Zašto si preveo ovaj narod preko Jordana? Da nas predaš u ruke Amorejaca da nas unište? Kamo sreće da smo ostali s druge strane Jordana!
006	JOS	007	008	Šta drugo da kažem, o, Gospode, kad je Izrailj podvio rep pred svojim neprijateljima?
006	JOS	007	009	Kad to čuju Hananci i svi stanovnici zemlje, okrenuće se protiv nas i istrebiti nam ime sa lica zemlje. Šta ćeš učiniti za ime svoje veliko?“
006	JOS	007	010	Gospod reče Isusu: „Ustani! Zašto ležiš ničice?
006	JOS	007	011	Izrailj je zgrešio; prekršili su moj savez koji sam im zapovedio da drže. Uzeli su od onog što je posvećeno; ukrali su, lagali i sakrili među svoje stvari.
006	JOS	007	012	Izrailjci nisu mogli da opstanu pred svojim neprijateljima; podvili su rep pred njima, zato što su sami pali pod kletvu uništenja. Ako ne uklone iz svoje sredine ono što je ukleto, neću više biti sa njima.
006	JOS	007	013	A ti ustani i posveti narod. Reci im:’Posvetite se za sutra, jer govori Gospod, Bog Izrailjev: „Ukleti predmet je u tvojoj sredini, Izrailju. Ako, dakle, ne odstraniš iz svoje sredine što je ukleto, nećeš moći da opstaneš pred svojim neprijateljima.“
006	JOS	007	014	Zato ćete ujutro pristupiti po svojim plemenima, a pleme koje Gospod označi pristupiće po svojim rodovima. Rod koji Gospod označi pristupiće po svojim porodicama, a onda iz one porodice koju Gospod označi, pristupiće čovek po čovek.
006	JOS	007	015	Onaj u koga se nađe ukleti predmet, neka se spali on i sve što mu pripada, jer je prekršio savez Gospodnji, i učinio sramotno delo u Izrailju.’“
006	JOS	007	016	Isus porani ujutro i dovede sve Izrailjce po njihovim plemenima. Bilo je označeno Judino pleme.
006	JOS	007	017	Kad je naredio da pristupe Judini rodovi, Zarin rod je bio označen. Zatim je naredio da pristupi Zarin rod, glavari porodični. Bila je označena porodica Zavdijeva.
006	JOS	007	018	Na kraju je naredio da pristupi Zavdijeva porodica. Označen je bio Ahan, sin Harmijev, sin Zavdijev, sin Zarin, iz plemena Judina.
006	JOS	007	019	Tada Isus reče Ahanu: „Sine moj, podaj slavu Gospodu, Bogu Izrailjevu, i priznaj. Kaži mi šta si učinio; ne skrivaj ništa od mene.“
006	JOS	007	020	Ahan odgovori: „Istina je, zgrešio sam Gospodu, Bogu Izrailjevu. Evo šta sam učinio:
006	JOS	007	021	Video sam među plenom divan senarski ogrtač, dve stotine srebrnih šekela i šipku od zlata tešku pedeset šekela. Polakomio sam se i uzeo ih. Eno su zakopani u zemlji usred moga šatora. Srebro je odozdo.“
006	JOS	007	022	Isus je poslao ljude koji su otrčali do šatora, i gle, to je bilo skriveno u njegovom šatoru. Srebro je bilo odozdo.
006	JOS	007	023	Uzeli su ih iz šatora i doneli ih Isusu i svim Izrailjcima, i položili ih pred Gospoda.
006	JOS	007	024	Tada su Isus i sav Izrailj s njim, uzeli Ahana, sina Zarinog, i srebro, ogrtač i zlatnu šipku, njegove sinove i ćerke, njegove volove i magarce, njegove ovce, njegov šator i sve što mu je pripadalo, i odveli ih u dolinu Ahor.
006	JOS	007	025	Isus reče: „Kako si ti navukao propast na nas, tako neka danas Gospod svali propast na tebe!“Tada ga je sav Izrailj kamenovao, a njih su spalili nakon što su ih kamenovali.
006	JOS	007	026	Zatim su navalili na njega veliku gomilu kamenja, koja stoji do danas. Tako je Gospod prestao da se gnevi. Zato se to mesto prozvalo dolina Ahor, i tako se zove sve do danas.
006	JOS	008	001	Gospod reče Isusu: „Ne boj se i ne strahuj! Povedi sa sobom sve ratnike, pa kreni gore na Gaj. Vidi, u tvoje ruke ću predati gajskoga cara, njegov narod, njegov grad i njegovu zemlju.
006	JOS	008	002	Sa Gajom i njegovim carem ćeš učiniti isto što si učinio sa Jerihonom i njegovim carem; ali, plen i stoku iz njega možete da uzmete za sebe. Postavi zasedu gradu s leđa.“
006	JOS	008	003	Isus se spremi sa svim ratnicima da napadne Gaj. Izabrao je trideset hiljada najboljih ratnika i poslao ih noću.
006	JOS	008	004	Naredio im je: „Pazite! Zauzmite busiju iza grada, ali se ne udaljavajte previše od grada. Svi budite spremni.
006	JOS	008	005	A ja i sav narod koji me prati približićemo se gradu. Kad oni izađu na nas kao prvi put, mi ćemo se dati u beg pred njima.
006	JOS	008	006	Oni će nas goniti dok ih ne odmamimo od grada, jer će misliti:’Beže ispred nas, kao ranije.’ Dok mi budemo bežali ispred njih,
006	JOS	008	007	vi se dignite iz zasede i zauzmite grad. Gospod, Bog vaš, predaće ga u vaše ruke.
006	JOS	008	008	Kad zauzmete grad, spalite ga ognjem. Učinite to po Gospodnjoj zapovedi. Pazite na ovo što sam vam zapovedio!“
006	JOS	008	009	Isus ih posla i oni odoše u zasedu. Smestili su se između Vetilja i Gaja, zapadno od Gaja. Isus je tu noć proveo među narodom.
006	JOS	008	010	Isus je ustao ranim jutrom i postrojio narod, pa je sa izrailjskim starešinama krenuo gore pred narodom na Gaj.
006	JOS	008	011	Svi ratnici koji su bili s njim su krenuli i pristupili gradu. Utaborili su se severno od Gaja, tako da je dolina bila između njih i Gaja.
006	JOS	008	012	Poveo je oko pet hiljada ljudi. Postavio ih je u zasedu između Vetilja i Gaja, zapadno od grada.
006	JOS	008	013	Narod je postavio glavni tabor severno od grada, dok se zaseda smestila zapadno od grada. Te noći je Isus otišao u dolinu.
006	JOS	008	014	Kad ih je gajski car ugledao, strčali su se ujutro on i sav njegov narod i izašli niz obronak prema Aravi u boj protiv Izrailja. Međutim, nije znao da mu je iza grada postavljena zaseda.
006	JOS	008	015	Tada Isus i sav Izrailj počeše da beže, kao da su ih pobedili.
006	JOS	008	016	Gajani na to pozvaše sve ljude iz grada da ih gone. Goneći tako Isusa, bili su odvučeni od grada.
006	JOS	008	017	Nije bilo čoveka u Gaju i u Vetilju, koji nije izašao da goni Izrailjce; ostavili su grad otvoren goneći Izrailjce.
006	JOS	008	018	Tada Gospod reče Isusu: „Ispruži koplje što ti je u ruci prema Gaju, jer ću ga predati u tvoje ruke.“Isus ispruži koplje u svojoj ruci prema gradu.
006	JOS	008	019	Čim je ispružio ruku, zaseda se hitro diže sa svoga mesta i jurnu napred. Ušli su u grad i osvojili ga, te ga u tren oka zapalili.
006	JOS	008	020	Kad su se Gajani osvrnuli, videli su kako se iz grada diže dim ka nebu. Niko od njih nije imao gde da pobegne, jer se narod koji je bežao prema pustinji okrenuo protiv progonitelja.
006	JOS	008	021	Jer kad su Isus i sav Izrailj videli da je zaseda osvojila grad, i da se dim diže iz grada, okrenuli su se i napali Gajane.
006	JOS	008	022	Onda su i oni iz grada izašli na njih, tako da su se Gajani našli usred Izrailjaca, opkoljeni sa obe strane. Izrailjci su ih tako potukli da nijedan nije preživeo, niti utekao.
006	JOS	008	023	A gajskoga cara su uhvatili živog i doveli ga pred Isusa.
006	JOS	008	024	A kad su Izrailjci pobili sve stanovnike Gaja koji su ih gonili napolju, u pustinji, te kad su svi do poslednjeg izginuli od oštrice mača, svi Izrailjci su se vratili u Gaj i pobili stanovništvo oštricom mača.
006	JOS	008	025	Muškaraca i žena koji su stradali toga dana bilo je dvanaest hiljada, sve žitelji Gaja.
006	JOS	008	026	Isus nije povukao svoju ruku koju je ispružio sa kopljem sve dok svi žitelji Gaja nisu bili izručeni kletom uništenju.
006	JOS	008	027	Izrailjci su zaplenili za sebe samo stoku i plen iz tog grada, prema naredbi koju je Gospod dao Isusu.
006	JOS	008	028	Isus je spalio Gaj i učinio ga zauvek ruševinom, opustelim mestom sve do danas.
006	JOS	008	029	A gajskoga cara je obesio o drvo do večeri. Čim je sunce izašlo, Isus je naredio da skinu leš sa drveta. Bacili su ga na ulaz gradske kapije i navalili na njega gomilu velikog kamenja, koja stoji tamo sve do danas.
006	JOS	008	030	Tada je Isus podigao žrtvenik Gospodu, Bogu Izrailjevom, na gori Eval,
006	JOS	008	031	kao što je Mojsije, sluga Gospodnji, zapovedio Izrailjcima, kako je napisano u knjizi Mojsijevog Zakona – žrtvenik od netesanog kamenja, neobrađenog gvožđem. Na njemu su prineli Gospodu žrtve svespalnice i žrtve mira.
006	JOS	008	032	Zatim je pred Izrailjcima prepisao na kamenju Zakon Mojsijev, koji je on bio napisao.
006	JOS	008	033	Sav Izrailj – stranci i domaći – sa njihovim starešinama, zapovednicima i sudijama, stali su s obe strane Kovčega ispred sveštenika i Levita koji su nosili Kovčeg saveza Gospodnjeg. Polovina je bila okrenuta prema gori Gerizimu, a polovina prema gori Evalu, kao što im je svojevremeno zapovedio Mojsije, sluga Gospodnji, kako bi narod izrailjski primio blagoslov.
006	JOS	008	034	Zatim je Isus pročitao sve reči Zakona: blagoslov i prokletstvo, kao što je napisano u knjizi Zakona.
006	JOS	008	035	Od svih reči koje je Mojsije zapovedio, nije bilo nijedne koju Isus nije pročitao pred celim saborom izrailjskim, pred ženama, decom i došljacima koji su boravili među njima.
006	JOS	009	001	Kad su to čuli svi carevi zapadno od Jordana, u gorju i ravnici, i duž čitave obale Mediteranskog mora do Livana: Hetiti, Amorejci, Hananci, Ferežani, Evejci i Jevusejci,
006	JOS	009	002	sabrali su se da jednodušno zarate protiv Isusa i Izrailjaca.
006	JOS	009	003	A kad su stanovnici Gavaona čuli šta je Isus učinio sa Jerihonom i Gajem,
006	JOS	009	004	poslužili su se lukavstvom. Izdavali su se za poslanstvo; na svoje magarce su prebacili stare vreće i vinske mešine, pocepane i zakrpljene.
006	JOS	009	005	Na noge su obuli iznošenu i pokrpljenu obuću i obukli se u dotrajalu odeću. Sav hleb koji su poneli na put bio je suv i razdrobljen.
006	JOS	009	006	Zatim su otišli k Isusu u tabor kod Galgala i rekli njemu i Izrailjcima: „Došli smo iz daleke zemlje. Sklopite sa nama savez.“
006	JOS	009	007	Izrailjci odgovoriše Evejcima: „Ko zna da ne živite među nama. Kako onda da sklopimo savez sa vama?“
006	JOS	009	008	Oni rekoše Isusu: „Tvoji smo podanici.“Isus im odgovori: „Ko ste i odakle dolazite?“
006	JOS	009	009	Oni mu odgovoriše: „Tvoje sluge su došle iz daleke zemlje radi imena Gospoda, Boga tvoga. Čuli smo, naime, za njegovu slavu i za sve što je učinio u Egiptu,
006	JOS	009	010	i sve što je učinio dvojici amorejskih careva s druge strane Jordana, Sihonu, caru esevonskom, i Ogu, caru vasanskom u Astarotu.
006	JOS	009	011	Onda su nam naše starešine i svi žitelji naše zemlje rekli:’Ponesite sa sobom hrane za put, pa pođite da se sretnete sa njima. Recite im: vaši smo podanici; sklopite sa nama savez!’
006	JOS	009	012	Evo našeg hleba što smo poneli na put od svojih kuća; bio je još vruć kada smo krenuli k vama, a sada je, eto, suv i razdrobljen.
006	JOS	009	013	Naše mešine sa vinom bile su nove kad smo ih napunili, a sada su, evo, pocepane. Pa i naša odeća i obuća su dotrajali od veoma dugog puta.“
006	JOS	009	014	Ljudi su uzeli nešto od njihove hrane, ne pitajući za savet Gospoda.
006	JOS	009	015	Tada je Isus sklopio mir sa njima, a zatim je sklopio savez sa njima da će ih poštedeti. Knezovi zajednice su im to potvrdili zakletvom.
006	JOS	009	016	Tri dana nakon što su sklopili sa njima savez, dočuli su da su oni njihovi susedi i da žive u njihovoj blizini.
006	JOS	009	017	Izrailjci se na to zapute i trećeg dana dođu u njihove gradove, Gavaon, Kefiru, Virot i Kirijat-Jarim.
006	JOS	009	018	Izrailjci ih nisu pobili zato što su im se knezovi zajednice zakleli Gospodom, Bogom Izrailjevim. Čitava zajednica je gunđala protiv knezova.
006	JOS	009	019	Knezovi rekoše celoj zajednici: „Mi smo im se zakleli Gospodom, Bogom Izrailjevim, i zato im ne smemo nauditi.
006	JOS	009	020	Ovako ćemo postupiti sa njima: ostavićemo ih na životu, da nas ne bi stigao gnev Božiji, zbog zakletve kojom smo im se zakleli.
006	JOS	009	021	Pustimo ih da žive – nastaviše glavari – ali neka budu drvoseče i vodonoše celoj zajednici.“Kako su knezovi rekli, tako je i bilo.
006	JOS	009	022	Onda ih Isus pozva i reče im: „Zašto ste nas prevarili govoreći da živite daleko od nas, kad u stvari živite u našoj blizini?
006	JOS	009	023	Zato ćete biti pod kletvom: nikada nećete prestati da budete robovi; bićete drvoseče i vodonoše za Dom moga Boga.“
006	JOS	009	024	Oni odgovoriše Isusu: „Tvoje sluge su čule šta je Gospod, Bog tvoj, odredio Mojsiju: da će vam predati celu zemlju i da će istrebiti sve stanovništvo zemlje. Veoma smo se uplašili od vas za svoje živote. Zato smo tako učinili.
006	JOS	009	025	Sada smo, evo, u tvojim rukama. Čini s nama što smatraš da je dobro i pravo.“
006	JOS	009	026	[Isus] je postupio sa njima ovako: izbavio ih je iz ruku Izrailjaca, te ih nisu pobili.
006	JOS	009	027	Tog dana ih je učinio drvosečama i vodonošama za čitavu zajednicu i za žrtvenik Gospodnji na mestu koje on izabere. Oni to rade sve do danas.
006	JOS	010	001	Kad je Adoni-Sedek, car jerusalimski, čuo da je Isus osvojio Gaj i da ga je izručio kletom uništenju, učinivši sa Gajem i njegovim carem kao što je učinio sa Jerihonom i njegovim carem, i da su stanovnici Gavaona sklopili mir sa Izrailjcima, te da žive u njihovoj blizini,
006	JOS	010	002	veoma se uplašio. Naime, Gavaon je bio značajan grad, kao jedan od carskih gradova. Bio je veći od Gaja, a svi njegovi ljudi su bili ratnici.
006	JOS	010	003	Adoni-Sedek, car jerusalimski, je poslao poruku Oamu, caru hevronskom, Piramu, caru jarmutskom, Jafiji, caru lahiskom, i Daviru, caru eglonskom:
006	JOS	010	004	„Dođite k meni i pomozite mi da osvojim Gavaon, jer je sklopio mir sa Isusom i Izrailjcima.“
006	JOS	010	005	Na to se udružiše pet careva amorejskih, car jerusalimski, car hevronski, car jarmutski, car lahiski i car eglonski, i krenuše sa svom svojom vojskom na Gavaon. Opseli su grad i napali ga.
006	JOS	010	006	Tada su Gavaonjani poslali poruku Isusu u tabor u Galgalu: „Ne napuštaj svoje sluge nego se požuri k nama, da nas izbaviš i da nam pomogneš, jer su se sabrali protiv nas svi carevi amorejski, koji žive u gorju.“
006	JOS	010	007	Isus krene iz Galgala, a sa njim sav narod sposoban za rat i svi najbolji ratnici.
006	JOS	010	008	Gospod reče Isusu: „Ne boj ih se, jer ću ih predati u tvoje ruke. Ni jedan od njih ti neće odoleti.“
006	JOS	010	009	Isus ih iznenada napadne, pošto je cele noći išao od Galgala.
006	JOS	010	010	Gospod je uneo pometnju među njih pred Izrailjem, koji im je naneo veliki poraz kod Gavaona. Pobegli su putem prema Vet-Oronu. Izrailjci su ih tukli sve do Azeke i Makede.
006	JOS	010	011	A dok su bežali pred Izrailjcima niz Vet-Oronsku strminu, Gospod ih je zasipao velikim gradom sa neba do Azeke. Više ih je poginulo od grada nego što su ih Izrailjci pobili svojim mačevima.
006	JOS	010	012	Onoga dana kad je Gospod predao Amorejce Izrailjcima, Isus se obrati Gospodu pred Izrailjcima i povika: „Stani, sunce, nad Gavaonom, i meseče, nad dolinom Ajalona!“
006	JOS	010	013	Umiri se sunce, i stade mesec, dok se narod nije osvetio svojim neprijateljima. Nije li to zapisano u Knjizi Jašarevoj? Sunce stade nasred neba, te nije zalazilo ceo dan.
006	JOS	010	014	Takvog dana nije bilo ni pre ni posle, da je Gospod poslušao glas jednog čoveka, jer Gospod se borio za Izrailja.
006	JOS	010	015	A onda se Isus sa svim Izrailjem vratio u tabor u Galgalu.
006	JOS	010	016	A onih pet careva su pobegli i sakrili se u jednoj pećini kod Makede.
006	JOS	010	017	Isusu je bilo javljeno: „Našli smo petoricu careva kako se kriju u pećini kod Makede.“
006	JOS	010	018	Isus naredi: „Navaljajte veliko kamenje na ulaz od pećine i postavite ljude pred njega da paze na njih.
006	JOS	010	019	A vi ne stojte tu, nego gonite vaše neprijatelje i pobijte ih. Ne dajte im da se vrate u svoje gradove, jer ih je Gospod predao u vaše ruke!“
006	JOS	010	020	Kad su Isus i Izrailjci okončali pokolj nad njima nanevši im veliki i potpuni poraz, samo je nekolicina preživelih pobegla u njihove utvrđene gradove.
006	JOS	010	021	Zatim se narod mirno vratio Isusu u tabor kod Makede. Niko se više nije usuđivao da brusi jezik protiv Izrailjaca.
006	JOS	010	022	Tada Isus reče: „Otvorite ulaz od pećine i dovedite mi onih pet careva iz pećine.“
006	JOS	010	023	Oni učiniše tako. Doveli su pred njega onih pet careva iz pećine, cara jerusalimskog, cara hevronskog, cara jarmutskog, cara lahiskog i cara eglonskog.
006	JOS	010	024	Kada su izveli one careve pred Isusa, Isus pozva sve Izrailjce i reče zapovednicima ratnika koji su pošli s njim: „Pristupite i stanite svojim nogama na vratove ovih careva.“Oni pristupe i stanu im svojim nogama na vratove.
006	JOS	010	025	Još im reče Isus: „Ne bojte se i ne strahujte! Budite jaki i srčani, jer tako će učiniti Gospod sa svim neprijateljima sa kojima budete ratovali.“
006	JOS	010	026	Posle toga je Isus naredio da se carevi pogube i obese na pet stabala. Na stablima su visili do večeri.
006	JOS	010	027	O zalasku sunca, Isus je zapovedio da ih skinu sa stabala i da ih bace u pećinu u kojoj su se krili. Onda su na ulaz od pećine navalili veliko kamenje, koje tamo stoji sve do danas.
006	JOS	010	028	Tog dana je Isus osvojio Makedu. Osvojio je grad oštrim mačem i [pogubio] njenog cara, a sve stanovništvo u njemu je izručio kletom uništenju. Za sobom nije ostavio preživele. S makedskim carem je postupio kao sa jerihonskim carem.
006	JOS	010	029	Iz Makede se Isus sa svim Izrailjem zaputio u Livnu i napao je.
006	JOS	010	030	Gospod je Livnu takođe predao u ruke Izrailju, koji je pobio oštrim mačem njenog cara i sve stanovništvo u gradu. Za sobom nije ostavio preživele. S njenim carem je postupio kao sa jerihonskim carem.
006	JOS	010	031	Iz Livne je Isus sa svim Izrailjcima nastavio prema Lahisu. Utaborio se kod grada i napao ga.
006	JOS	010	032	Gospod je predao Lahis u Izrailjeve ruke. Osvojio ga je drugog dana. Sve stanovništvo u gradu su pobili oštricom mača, isto kao što su učinili sa Livnom.
006	JOS	010	033	Tada je došao Horam, car Gezera, da pomogne Lahisu, ali je Isus potukao njega i njegov narod; nikoga nije ostavio na životu.
006	JOS	010	034	Iz Lahisa se Isus sa svim Izrailjem zaputio u Eglon. Utaborio se kod grada i napao ga.
006	JOS	010	035	Osvojio ga je istog dana udarivši na njega oštrim mačem. Tog dana je izručio kletom uništenju sve stanovništvo u gradu, isto kao što su učinili sa Lahisom.
006	JOS	010	036	Iz Eglona se Isus sa svim Izrailjem popeo u Hevron i napao ga.
006	JOS	010	037	Osvojili su ga i pobili oštrim mačem njegovog cara, njegove gradove i sav narod u njemu. Postupio je sa njim kao sa Eglonom: nikoga nije ostavio na životu; izručio je kletom uništenju sav narod u njemu.
006	JOS	010	038	Onda se Isus sa svim narodom vratio u Davir i zaratio protiv njega.
006	JOS	010	039	Osvojio ga je, a onda je njegovog cara i njegove gradove udario oštricom mača. Njegovo stanovništvo je izručio kletom uništenju. Kako je postupio sa Hevronom, tako je postupio sa Davirom i njegovim carem. Isto tako je postupio i sa Livnom i njenim carem.
006	JOS	010	040	Tako je Isus porazio celi gorski kraj: Negev, ravnicu i obronke, i sve njihove careve. Nikoga nije ostavio na životu; sve što je disalo izručio je kletom uništenju, kako je zapovedio Gospod, Bog Izrailjev.
006	JOS	010	041	Isus ih je pobio od Kadis-Varnije do Gaze, i sav kraj gosenski do Gavaona.
006	JOS	010	042	Sve te careve i njihove zemlje Isus je osvojio odjedanput, jer je Gospod, Bog Izrailjev ratovao za Izrailja.
006	JOS	010	043	A onda se Isus sa svim Izrailjem vratio u tabor u Galgalu.
006	JOS	011	001	Kad je to čuo Javin, car Asora, pošalje poruku Jovavu, caru Madona, caru Simrona, i caru Ahsafa,
006	JOS	011	002	te carevima na severu, u gorju, u Aravi južno od Hinereta i u ravnice, i one na uzvišicama Dora na zapadu –
006	JOS	011	003	Hanancima na istoku i zapadu, Amorejcima, Hetitima, Ferežanima, Jevusejcima u gorju, Evejcima podno Ermona, u zemlji Mispi.
006	JOS	011	004	Izađu oni sa svom svojom vojskom, s narodom brojnim kao pesak na morskoj obali, i sa veoma brojnim konjima i bojnim kolima.
006	JOS	011	005	Udruže se ovi carevi, pa dođu i utabore se kod meromskih voda da zarate sa Izrailjem.
006	JOS	011	006	Tada reče Gospod Isusu: „Ne boj ih se, jer ću sutra u ovo vreme učiniti da izginu pred Izrailjem. Njihovim konjima preseci tetive, a njihova bojna kola spali.“
006	JOS	011	007	Isus dođe sa svom vojskom kod meromskih voda i iznenada ih napadne.
006	JOS	011	008	Gospod ih predade u ruke Izrailjaca, koji ih potukoše. Gonili su ih od Velikog Sidona do Misrefot-Majima, i do doline Mispe na istoku. Tako su ih porazili da niko nije preživeo.
006	JOS	011	009	Isus je učinio sa njima kako mu je Gospod rekao. Njihovim konjima je presekao tetive, a njihova bojna kola je spalio.
006	JOS	011	010	Isus se u to vreme vrati i osvoji Asor, a njegovog cara pogubi mačem; Asor je nekada bio prestonica svim tim carstvima.
006	JOS	011	011	Sve stanovništvo su pobili, oštricom mača izručivši ih kletom uništenju. Nikoga nije ostavio na životu.
006	JOS	011	012	Isus je osvojio sve gradove ovih careva, a njih je pobio oštricom mača, kao što je zapovedio Mojsije, sluga Gospodnji.
006	JOS	011	013	Međutim, Izrailj nije spalio gradove koje su stajali na uzvišicama; Isus je spalio samo Asor.
006	JOS	011	014	Izrailjci su za sebe uzeli kao plen sve što je bilo u tim gradovima i stoku. Pobili su oštricom mača sve stanovništvo, dok ih nisu istrebili. Nikoga nisu ostavili na životu.
006	JOS	011	015	Što je Gospod zapovedio Mojsiju, svome sluzi, to je Mojsije zapovedio Isusu, koji je tako i učinio; nije izostavio ništa od svega što je Gospod zapovedio Mojsiju.
006	JOS	011	016	Isus je osvojio celu ovu zemlju: gorje, sav Negev, sav gosenski kraj i ravnicu, Aravu, gorsku oblast Izrailja sa njegovim podbrežjem,
006	JOS	011	017	od gore Halak, koja se diže prema Siru, do Val-Gada u dolini Livana, podno gore Ermon. Sve njihove careve je zarobio i pogubio.
006	JOS	011	018	Dugo je vremena Isus vojevao sa svim ovim carevima.
006	JOS	011	019	Međutim, nije bilo grada koji je sklopio mir sa Izrailjem, osim Evejaca koji žive u Gavaonu; svi su bili osvojeni ratom.
006	JOS	011	020	Naime, Gospod im je otvrdnuo srce da stupe u rat sa Izrailjem, da bi bili izručeni kletom uništenju, i tako bili istrebljeni bez milosti, kao što je Gospod zapovedio Mojsiju.
006	JOS	011	021	U ono vreme dođe Isus i istrebi Enakovce iz gorja, Hevrona, Davira, i Anave, i iz celog Judinog gorja i izrailjskog pobrežja; njih i njihove gradove je izručio kletom uništenju.
006	JOS	011	022	Enakovaca nije ostalo u zemlji sinova Izrailjevih; ostalo ih je samo u Gazi, Gatu i Azotu.
006	JOS	011	023	Isus je zauzeo svu zemlju, kao što je Gospod obećao Mojsiju, i dao je Izrailju u baštinu, podelivši je među plemenima. Zemlja je, napokon, utihnula od rata.
006	JOS	012	001	A ovo su carevi krajeva koje su Izrailjci porazili, i osvojili njihove zemlje s one strane Jordana ka istoku, od potoka Arnona do gore Ermon, sa svom Arabom na istoku:
006	JOS	012	002	Sihon, car amorejski, koji je stolovao u Esevonu; njegova vladavina se prostirala od Aroira, koji leži na rubu potoka Arnona, sredinom potoka i polovinom Galada sve do potoka Javoka, koji čini granicu sa Amoncima,
006	JOS	012	003	obuhvatajući istočnu Aravu do jezera Hineret, sve do Arapskog ili Mrtvog mora u pravcu Vet-Jesimota na istoku, i obronaka Fasge na jugu.
006	JOS	012	004	Zatim, Og car vasanski; jedan od poslednjih Refaimaca, koji je stolovao u Astarotu i Edrajinu.
006	JOS	012	005	Njegova vladavina se prostirala nad gorom Ermon, nad Salkom i nad čitavim Vasanom do gesurske i mahatske granice, i nad polovinom Galada sve do granice Sihona, esevonskoga cara.
006	JOS	012	006	Njih su Mojsije, sluga Gospodnji, i Izrailjci pobili, a tu zemlju je Mojsije, sluga Gospodnji, dao u posed Ruvimovom i Gadovom plemenu i polovini Manasijinog plemena.
006	JOS	012	007	Ovo su carevi zemalja koje su Isus i Izrailjci porazili na zapadnoj strani Jordana, od Val-Gada, u dolini Livana do gore Alaka, što vodi gore u Sir. Isus je dao njihovu zemlju u posed Izrailjevim plemenima prema njihovim delovima,
006	JOS	012	008	u gorju, u ravnici, Aravi, po obroncima, u pustinji, u Negevu: zemlju Hetita, Amorejaca, Hananaca, Ferežana, Evejaca, i Jevusejaca:
006	JOS	012	009	car jerihonski, jedan; car gajski (kod Vetilja), jedan;
006	JOS	012	010	car jerusalimski, jedan; car hevronski, jedan;
006	JOS	012	011	car jarmutski, jedan; car lahiski, jedan;
006	JOS	012	012	car eglonski, jedan; car gezerski, jedan;
006	JOS	012	013	car davirski, jedan; car gaderski, jedan;
006	JOS	012	014	car ormatski, jedan; car aradski, jedan;
006	JOS	012	015	car livnjanski, jedan; car odolamski, jedan;
006	JOS	012	016	car makedski, jedan; car vetiljski, jedan;
006	JOS	012	017	car tafujški, jedan; car eferski, jedan;
006	JOS	012	018	car afečki, jedan; car saronski, jedan;
006	JOS	012	019	car madonski, jedan; car asorski, jedan;
006	JOS	012	020	car simron-meronski, jedan; car ahsafski, jedan;
006	JOS	012	021	car tanaški, jedan; car megidski, jedan;
006	JOS	012	022	car kedeski, jedan; car jokneamski na Karmilu, jedan;
006	JOS	012	023	car dorski, u Nafat-Doru, jedan; car gojimski u Galgalu, jedan;
006	JOS	012	024	car terski, jedan. Sve ukupno trideset jedan car.
006	JOS	013	001	Kad je Isus ostareo i zašao u godine, Gospod mu reče: „Ostario si i zašao u godine, a još mnogo zemlje je ostalo da se osvoji.
006	JOS	013	002	Ovo je zemlja koja je ostala: sve filistejske oblasti i sva gesurska zemlja,
006	JOS	013	003	od Sihora, koji je nadomak Egipta, i do granice Akarona na severu, a računa se kao područje Hananaca; pet filistejskih gospodara u Gazi, Azotu, Askalonu, Gatu, Akaronu; Avinci su
006	JOS	013	004	na jugu, sva hananska zemlja od Mare sidonske do Afeka i do amorejske granice;
006	JOS	013	005	zatim zemlja Givlijaca i sav Livan na istoku, od Val-Gada podno gore Ermon do Levo-Amata.
006	JOS	013	006	Ja ću oterati pred Izrailjcima sve stanovnike gorja, od Livana do Misrefot-Majima – sve Sidonce. Ti samo podeli Izrailju zemlju u posed, kao što sam ti zapovedio.
006	JOS	013	007	A sad podeli ovu zemlju u posed među devet plemena i polovini Manasijinog plemena.“
006	JOS	013	008	Ruvimovci i Gadovci su zajedno sa drugom polovinom Manasijinog plemena već bili primili u posed zemlju, koju im je dao Mojsije s istočne strane Jordana. Ovako im je Mojsije, sluga Gospodnji, raspodelio zemlju:
006	JOS	013	009	od Aroira, koji je kraj obale potoka Arnona, i od grada kroz koji potok protiče, svu visoravan od Medeve do Devona,
006	JOS	013	010	sve gradove Sihona, amorejskog cara, koji je vladao u Esevonu do granice sa Amoncima;
006	JOS	013	011	zatim Galad i gesursku i mahatsku oblast, cela gora Ermon, i sav Vasan do Salke;
006	JOS	013	012	a u Vasanu sve carstvo Oga, koji je vladao u Astarotu i Edrajinu. On je bio jedini preostali potomak Refaimaca. Njega je Mojsije pogubio i zaposeo njegovu zemlju.
006	JOS	013	013	Međutim, Izrailjci nisu proterali Gesurce i Mahaćane, tako da su Gesurci i Mahaćani ostali da žive usred Izrailja sve do današnjeg dana.
006	JOS	013	014	Samo Levijevom plemenu nije dao u posed zemlju, jer su žrtve svespalnice za Gospoda, Boga Izrailjevog, njegovo nasledstvo, kao što mu je rekao.
006	JOS	013	015	Mojsije je dao Ruvimovom plemenu delove po njegovim porodicama:
006	JOS	013	016	njima je pripalo područje od Aroira, koji je na obali potoka Arnona, i grad u sredini doline kojom potok teče, i sva visoravan kod Medeve;
006	JOS	013	017	zatim Esevon i svi njegovi gradovi na visoravni: Devon, Vamot-Val i Vet-Valmeon,
006	JOS	013	018	Jasa, Kedemot, Mifat,
006	JOS	013	019	Kirijatajim, Sivma, Zaret-Sar na gori iznad doline,
006	JOS	013	020	Vet-Fegor, padine Gaze, Fasga i Vet-Jesimot,
006	JOS	013	021	svi gradovi visoravni, i celo carstvo Sihona, amorejskog cara, koji je vladao u Esevonu. Njega je Mojsije porazio, kao i madijanske knezove: Evija, Rekema, Sura, Ora i Revu. Oni su bili Sihonovi vazali koji su živeli u toj zemlji.
006	JOS	013	022	Pored ostalih koje su pobili, Izrailjci su ubili mačem i Valama, sina Veorova, proricatelja.
006	JOS	013	023	Granica Ruvimovih sinova, bila je Jordan. To je bilo nasledstvo Ruvimovaca prema njihovim porodicama, gradovi sa njihovim selima.
006	JOS	013	024	Mojsije je dao Gadovom plemenu, sinovima Gadovim, delove po njihovim porodicama.
006	JOS	013	025	Njima je pripala oblast Jazira, svi gradovi u Galadu, polovina zemlje Amonaca do Aroira, koji je nasuprot Rave,
006	JOS	013	026	od Esevona do Ramot-Mispe i Vetonima, i od Mahanajima do granice Lo-Devara;
006	JOS	013	027	a u dolini: Vet-Aram, Vet-Nimra, Sokot i Safon sa ostatkom carstva Sihona, cara esevonskog: Jordan i oblast koja se proteže do ruba jezera Hineret, na istočnoj strani Jordana.
006	JOS	013	028	To je nasledstvo Gadovih sinova prema njihovim porodicama, gradovi sa svojim selima.
006	JOS	013	029	Mojsije je dao deo polovini Manasijinog plemena prema njegovim porodicama.
006	JOS	013	030	Njima je pripala zemlja od Mahanajima, sav Vasan, sve carstvo Oga, cara vasanskog i sva Jairova sela u Vasanu – šezdeset gradova.
006	JOS	013	031	Polovina Galada, Astarot, Edrajin, gradovi Ogovog carstva u Vasanu, pripali su sinovima Mahira, sina Manasijinog, to jest, polovini sinova Mahirovih po njihovim porodicama.
006	JOS	013	032	To je Mojsije dodelio u nasledstvo na moavskim poljanama na drugoj strani Jordana, istočno od Jerihona.
006	JOS	013	033	Mojsije nije dao nasledstvo Levijevom plemenu; Gospod, Bog Izrailjev, njegovo je nasledstvo, kao što im je on rekao.
006	JOS	014	001	Ovo su delovi koje su Izrailjci primili u posed u hananskoj zemlji, koje su im razdelili u nasledstvo Eleazar, sveštenik, Isus, sin Navinov, i glavari porodica izrailjskih plemena.
006	JOS	014	002	Žrebom su im razdelili nasledstvo, kao što je Gospod zapovedio preko Mojsija, među devet i po plemena.
006	JOS	014	003	Jer, Mojsije je dao nasledstvo dvama i po plemenima na drugoj strani Jordana. Levitima nije dao nasledstvo među njima.
006	JOS	014	004	Naime, od Josifovih potomaka su nastala dva plemena: Manasijino i Jefremovo. A Levitima nisu dali deo u zemlji, osim gradova da žive u njima i pašnjaka za njihovu stoku i stada.
006	JOS	014	005	Kako je Gospod zapovedio Mojsiju, tako su Izrailjci učinili, kad su delili zemlju.
006	JOS	014	006	Judejci pristupe Isusu u Galgalu, a Halev, sin Jefonijin, Kenežanin, obrati mu se: „Ti znaš šta je Gospod rekao Mojsiju, čoveku Božijem, za mene i za tebe u Kadis-Varniji.
006	JOS	014	007	Bilo mi je četrdeset godina kada me je Mojsije, sluga Gospodnji, poslao iz Kadis-Varnije da uhodim zemlju. Ja sam ga izvestio kako sam najbolje znao.
006	JOS	014	008	Moja braća koja su pošla sa mnom uplašila su narod, ali ja sam se potpuno uzdao u Gospoda, Boga svoga.
006	JOS	014	009	Tog dana se Mojsije zakleo:’Zemlja u koju je tvoja noga stupila pripašće tebi i tvojim sinovima zauvek, jer si se uzdao u Gospoda, Boga moga.’
006	JOS	014	010	I eto, Gospod me je održao u životu kao što je obećao. Prošlo je četrdeset pet godina od kako je Gospod rekao ovo Mojsiju, dok je Izrailj još išao pustinjom;
006	JOS	014	011	sada mi je osamdeset pet godina, ali sam i danas snažan kao onoga dana kada me je Mojsije poslao; snaga mi je ista sada kao što je bila nekada, tako da mogu ratovati i obavljati poslove.
006	JOS	014	012	A sada mi daj ovo gorje, kao što je Gospod obećao toga dana. I sam si čuo tog dana da Enakovci žive tamo i da su gradovi veliki i utvrđeni. Bude li Gospod sa mnom, proteraću ih, kao što je Gospod rekao.“
006	JOS	014	013	Tada je Isus blagoslovio Haleva, sina Jefonijina, i dao mu Hevron u posed.
006	JOS	014	014	Stoga, Hevron pripada Halevu, sinu Jefonijinu, Kenežaninu, sve do danas, zato što se pouzdao u Gospoda, Boga Izrailjeva.
006	JOS	014	015	Hevron se ranije zvao „Kirijat-Arva“; Arva je bio veliki čovek među Enakovcima. Tada je zemlja utihnula od rata.
006	JOS	015	001	Judinom plemenu, po svojim porodicama, žrebom je pripao deo južno do granice Edoma, i do pustinje Cin na krajnjem jugu.
006	JOS	015	002	Južna granica im se prostirala od ruba Mrtvog mora, od južnog zaliva;
006	JOS	015	003	nastavljala se dalje južno od Akravimske uzvišice, prolazila pustinjom Cin, i podizala južno od Kadis-Varnije, prelazila preko Esrona, penjala se k Adaru i odatle skretala prema Karki.
006	JOS	015	004	Odatle je prolazila Asemonom i izlazila na Egipatski potok i dopirala sve do mora. To će vam biti južna granica.
006	JOS	015	005	Istočna granica je bila Mrtvo more do ušća Jordana. Na severu, granica je počinjala od zaliva Mrtvog mora do ušća Jordana.
006	JOS	015	006	Odatle je granica podizala Vet-Oglom i prolazila severno od Vet-Arave. Granica se, zatim, penjala na Kamen Voana, sina Ruvimova,
006	JOS	015	007	nastavljala gore prema Daviru, od doline Ahor, i skretala prema severu u Galgal, koji je nasuprot adumimske uzvišice južno od potoka. Onda je nastavljala prema vodama En-Semesa i završavala kod En-Rogila.
006	JOS	015	008	Otuda se preko doline Ven-Enom s juga dizala prema gradu Jevusejaca, to jest Jerusalimu. Potom se granica dizala zapadno na goru, nasuprot Ven-Enom dolini, koja je na severnom kraju refaimske doline.
006	JOS	015	009	Granica se, zatim, protezala od vrha gore do izvora voda Neftoje i izbijala na gradove u gori Efron, a onda skretala prema Vali, odnosno Kirijat-Jarimu.
006	JOS	015	010	Od Vale je granica zavijala ka zapadu prema gori Sir, i prolazeći severno od gore Jarima, to jest Hasalona, spuštala se u Vet-Semes i išla prema Timni.
006	JOS	015	011	Granica je, zatim, izlazila na Akaron ka severu i dizala se prema Sikronu, pa je, prolazeći preko gore Vala, izlazila na Javnila i odatle izbijala na more.
006	JOS	015	012	Zapadna granica je bila Sredozemno more. To je bila granica koja je okruživala sinove Judine, po njihovim porodicama.
006	JOS	015	013	A Halevu, sinu Jefonijinu, [Isus] je dao deo među sinovima Judinim, prema naredbi koju mu je dao Gospod: Kirijat-Arvu (Arva je bio praotac Enakovaca), to jest, Hevron.
006	JOS	015	014	Halev je proterao odatle tri Enakovca: Sesaja, Ahimana i Talmaja, potomke Enakove.
006	JOS	015	015	Odande je pošao na stanovnike Davira, koji se nekada zvao „Kirijat-Sefer“.
006	JOS	015	016	Halev reče: „Onome ko napadne i osvoji Kirijat-Sefer, daću svoju ćerku Ahsu za ženu.“
006	JOS	015	017	Osvojio ga je Gotonilo, sin Keneza, brata Halevova. Zato mu je Halev dao svoju ćerku Ahsu za ženu.
006	JOS	015	018	Kad je došla k njemu, Gotonilo je nagovori da traži polje od njenog oca. Kad je sišla s magarca, Halev je upita: „Šta želiš?“
006	JOS	015	019	Ona mu odgovori: „Daj mi blagoslov! Kad si mi već dao zemlju u Negevu, daj mi i koji izvor vode.“On joj je dao Gornje i Donje izvore.
006	JOS	015	020	To je nasledstvo Judinog plemena po svojim porodicama.
006	JOS	015	021	Najudaljeniji gradovi plemena Judinih sinova, duž edomske granice na krajnjem jugu, bili su: Kavzeel, Eder, Jagur;
006	JOS	015	022	Kina, Dimona, Adada;
006	JOS	015	023	Kedes, Asor, Itnan;
006	JOS	015	024	Zif, Telem, Valot;
006	JOS	015	025	Asor-Adata, Keriot-Esron (to jest, Asor);
006	JOS	015	026	Amam, Sema, Molada;
006	JOS	015	027	Asar-Gada, Esemon, Vet-Felet;
006	JOS	015	028	Asar-Sual, Vir-Saveja, Viziotija;
006	JOS	015	029	Vala, Im, Asem;
006	JOS	015	030	Eltolad, Hesil, Orma;
006	JOS	015	031	Siklag, Madmana, Sansana;
006	JOS	015	032	Levaot, Sileim, Ajin, i Rimon: ukupno dvadeset devet gradova sa svojim selima.
006	JOS	015	033	U dolini: Estaol, Saraja, Asna;
006	JOS	015	034	Zanoja, En-Ganim, Tafuja, Inam;
006	JOS	015	035	Jarmut, Odolam, Sokot, Azeka;
006	JOS	015	036	Sarajim, Aditajim, Gedira i Gedirotajim: četrnaest gradova sa svojim selima;
006	JOS	015	037	Senan, Adasa, Migdal-Gad;
006	JOS	015	038	Dilan, Mispa, Jokteil;
006	JOS	015	039	Lahis, Vaskat, Eglon;
006	JOS	015	040	Havon, Lamas, Hitlis;
006	JOS	015	041	Gedirot, Vet-Dagon, Nama i Makeda: šesnaest gradova sa svojim selima;
006	JOS	015	042	Livna, Eter, Asan;
006	JOS	015	043	Jeftaj, Asna, Nesiv;
006	JOS	015	044	Keila, Ahziv i Marisa: devet gradova sa svojim selima.
006	JOS	015	045	Akaron sa svojim naseljima i selima;
006	JOS	015	046	od Akarona prema moru, svi gradovi u blizini Azota, sa svojim selima.
006	JOS	015	047	Azot sa svojim naseljima i selima, Gaza, sa svojim naseljima i selima, sve do Egipatskog potoka i ruba Sredozemnog mora.
006	JOS	015	048	U gorju: Samir, Jatir, Sokot;
006	JOS	015	049	Dana, Kirijat-Sana, to jest, Davir;
006	JOS	015	050	Anav, Estemon, Anim,
006	JOS	015	051	Gosen, Olon, Gilo: jedanaest gradova sa svojim selima.
006	JOS	015	052	Zatim, Arav, Duma, Esan,
006	JOS	015	053	Janum, Vet-Tafuja, Afeka,
006	JOS	015	054	Humata, Kirijat-Arva, to jest Hevron, i Sior: devet gradova sa svojim selima.
006	JOS	015	055	Maon, Karmil, Zif, Juta,
006	JOS	015	056	Jezrael, Jokdeam, Zanoja,
006	JOS	015	057	Kajin, Gavaja, i Timna: deset gradova sa svojim selima.
006	JOS	015	058	Alul, Vet-Sur, Gedor,
006	JOS	015	059	Marat, Vet-Anot, i Eltekon: šest gradova sa svojim selima.
006	JOS	015	060	Kirijat-Val, to jest, Kirijat-Jarim, i Rava: dva grada sa svojim selima.
006	JOS	015	061	U pustinji: Vet-Arava, Midin, Sehaha,
006	JOS	015	062	Nivsan, Slani grad, i En-Gedi: šest gradova sa svojim selima.
006	JOS	015	063	Ipak, Judejci nisu mogli da isteraju žitelje Jerusalima, Jevusejce. Zato Jevusejci žive sa Judejcima u Jerusalimu sve do danas.
006	JOS	016	001	Josifovim sinovima je žrebom pripalo područje od Jordana, kod Jerihona, istočno od jerihonskih voda, koje se odatle pružalo pustinjom k vetiljskoj gori.
006	JOS	016	002	Onda se granica nastavljala od Vetilja, odnosno Luza, i prolazila kroz predeo Arkijana do Atarota.
006	JOS	016	003	Zatim se spuštala ka moru k području Jafleta sve do granice Donjeg Vet-Orona i do Gezera, i izlazila na more.
006	JOS	016	004	Tako su potomci Josifovi, Manasijini i Jefremovi primili svoje nasledstvo.
006	JOS	016	005	Ovo je bilo područje sinova Jefremovih po njihovim porodicama: Granica njihovog nasledstva se protezala sa istoka od Atarot-Adara do Gornjeg Vet-Orona,
006	JOS	016	006	i izlazila na more. Na severu je granica išla od Mikmetata i zaokretala na istok na Tanat-Silo, i prelazila preko njega u pravcu istoka do Janohe.
006	JOS	016	007	Od Janohe se spuštala ka Atarot-Narotu, doticala se Jerihona i izbijala na Jordan.
006	JOS	016	008	Granica je, zatim, išla od Tafuje prema moru do potoka Kane i nastavljala prema moru. To je bilo nasledstvo plemena sinova Jefremovih po svojim porodicama.
006	JOS	016	009	Jefremovci su imali sve te gradove i sela, a uz to i odvojene gradove usred nasledstva sinova Manasijinih.
006	JOS	016	010	Oni nisu proterali Hanance koji su živeli u Gezeru. Tako Hananci žive među Jefremovcima sve do dana današnjeg. Ipak, bio im je nametnut prinudni rad.
006	JOS	017	001	Žrebom je pripao deo i plemenu Manasijinom, pošto je Manasija bio prvenac Josifov. A Mahiru, prvencu Manasijinom, ocu Galadovom – vrsnom ratniku – pripao je Galad i Vasan.
006	JOS	017	002	Po deo je pripao i ostalim sinovima Manasijinim po svojim porodicama: potomcima Aviezerovim, Helekovim, Esrilovim, Sihemovim, Eferovim i Semidinim. To su muški potomci Manasije, sina Josifovog, po svojim porodicama.
006	JOS	017	003	A Salpad, sin Eferov, sin Galadov, sin Mahirov, sin Manasijin, nije imao sinove, nego je imao ćerke. Ovo su imena njegovih ćerki: Mala, Nuja, Egla, Melha i Tersa.
006	JOS	017	004	One su došle pred sveštenika Eleazara, pred Isusa, sina Navinova, i pred knezove i rekle: „Gospod je zapovedio Mojsiju da nam daš nasledstvo među našom braćom.“Zato im je na zapovest Gospodnju dato nasledstvo među braćom njihovog oca.
006	JOS	017	005	Tako je Manasiji pripalo deset delova, osim galadske i vasanske zemlje, koje su s druge strane Jordana,
006	JOS	017	006	jer su ćerke Manasijine dobile nasledstvo među njegovim sinovima. Ostalim sinovima Manasijinim je pripala galadska zemlja.
006	JOS	017	007	Manasijina granica se prostirala od Asira do Mikmetata, koji je kod Sihema, a zatim skretala na desno, k stanovnicima En-Tafuje.
006	JOS	017	008	Manasiji je pripadala oblast Tafuje, ali je grad Tafuja na Manasijinoj granici pripadao Jefremovim sinovima.
006	JOS	017	009	Granica se, zatim, spuštala do potoka Kane. Ovi gradovi južno od potoka, pripadali su gradovima Manasijinog plemena, iako su se nalazili među gradovima Jefremovog plemena. Manasijina granica ide severnom stranom potoka i izlazi na more.
006	JOS	017	010	Južni deo pripadao je Jefremovom plemenu, a severni Manasijinom. More im je bila granica. Na severu su se graničili sa Asirovim plemenom, a na istoku sa Isaharovim.
006	JOS	017	011	Na području Isaharovog i Asirovog plemena, Manasijinom plemenu je pripadao: Vet-San sa svojim naseljima i Jivleam sa svojim naseljima, zatim stanovnici Dora sa svojim naseljima, stanovnici En-Dora sa svojim naseljima, stanovnici Tanaha sa svojim naseljima, i stanovnici Megida sa svojim naseljima; ovi sačinjavaju tri područja.
006	JOS	017	012	Manasijini sinovi nisu mogli da proteraju stanovnike ovih gradova. Hananci su bili rešeni da žive u toj zemlji.
006	JOS	017	013	Ali kad su Izrailjci ojačali, pritisli su Hanance prinudnim radom, ali ih nisu mogli proterati.
006	JOS	017	014	Sinovi Josifovi rekoše Isusu: „Zašto si nam dodelio nasledstvo prema jednom žrebu, samo jedan deo, kad smo mnogoljudan narod, koga je Gospod toliko blagoslovio?“
006	JOS	017	015	„Ako ste mnogoljudan narod – odgovori im Isus – vi idite gore u šume, u zemlju ferežansku i refaimsku, pa iskrčite sebi zemlju, kad vam je već tesna gora Jefremova.“
006	JOS	017	016	Sinovi Josifovi na to rekoše: „Gora nam neće biti dovoljna, a uz to, svi Hananci, stanovnici doline, imaju bojna kola od železa, kako oni u Vet-Sanu i njegovim naseljima, tako i oni u jezraelskoj dolini.“
006	JOS	017	017	Tada Isus reče domu Josifovu, Jefremovu i Manasijinom: „Narod ste mnogoljudan i snaga vam je velika i zato nećete više imati samo jedan deo.
006	JOS	017	018	Gora neka bude vaša. Ako je šumovita, iskrčite je, pa će vam pripasti gde god se pruža. A i Hanance ćete proterati, ako i imaju bojna kola od železa, ako i jesu jaki.“
006	JOS	018	001	Cela se zajednica Izrailjaca okupila u Silomu, gde su postavili Šator od sastanka. Cela im je zemlja bila pokorena.
006	JOS	018	002	Ipak, ostalo je među Izrailjcima sedam plemena koja još nisu primila svoju baštinu.
006	JOS	018	003	Tada Isus reče Izrailjcima: „Dokle ćete oklevati da krenete i osvojite zemlju koju vam je dao Gospod, Bog vaših otaca?
006	JOS	018	004	Izaberite po tri čoveka iz svakog plemena, a ja ću ih poslati da naprave popis zemlje za deobu. Onda neka se vrate k meni.
006	JOS	018	005	Onda neka je podele na sedam delova. Juda neka ostane na svom području na jugu, a dom Josifov neka ostane na svom području na severu.“
006	JOS	018	006	A vi prepišite zemlju na sedam delova, pa mi donesite ovde prepis. Ja ću onda baciti žreb tu, pred Gospodom, Bogom našim.
006	JOS	018	007	Levijevo pleme nema deo među vama, jer je sveštenstvo Gospodnje njihova baština. Gadovo i Ruvimovo pleme, i polovina plemena Manasijinog, već su primili svoju baštinu s druge strane Jordana, na istoku, koju im je dao Mojsije, sluga Gospodnji.
006	JOS	018	008	Ljudi se spremiše i krenuše. Isus je zapovedio onima koji su išli da popišu zemlju, rekavši: „Idite i prođite zemljom i popišite je, a onda se vratite k meni, a ja ću ovde u Silomu baciti žreb za vas pred Gospodom.“
006	JOS	018	009	Ljudi su otišli, prošli zemljom i popisali je po gradovima, podeljenim na sedam delova. Zatim su se vratili k Isusu u tabor u Silomu.
006	JOS	018	010	Tada je Isus bacio žreb za njih u Silomu pred Gospodom, i razdelio tamo zemlju sinovima Izrailjevim po njihovim plemenskim delovima.
006	JOS	018	011	Prvi žreb je pao na Venijaminovo pleme po njegovim porodicama. Njima je u deo pripalo područje između Judinog plemena i Josifovog plemena.
006	JOS	018	012	Granica im se protezala od severnog ruba Jordana, podizala severnim bokom Jerihona, nastavljala u gorje na zapadu i izlazila na pustinju Vet-Aven.
006	JOS	018	013	Granica je odatle nastavljala ka Luzu, južnom stranom Luza (danas je to Vetilj), pa se spuštala do Atarot-Adara na gori, južno od Donjeg Vet-Orona.
006	JOS	018	014	Granica je, zatim, zaokretala sa zapada na jug, od gore koja se nalazi južno od Vet-Orona, i završavala kod Kirijat-Vala, to jest, Kirijat-Jarima, grada koji pripada Judinom plemenu. To je zapadna strana.
006	JOS	018	015	Južna strana je počinjala od ruba Kirijat-Jarima na zapadu, a odande je granica izlazila na izvor Neftoje.
006	JOS	018	016	Granica se, zatim, spuštala do podnožja gore nasuprot doline Ven-Enom, na severnoj strani refaimske doline, nastavljala ka dolini Enom niz južne obronke Jevusejaca, i spuštala se do En-Rogila.
006	JOS	018	017	Od severa je zavijala i išla ka En-Semesu, izbijala na Gelilot nasuprot adumimske uzvišice, i spuštala se do Kamen Voana, sina Ruvimovog.
006	JOS	018	018	Zatim se nastavljala prema obronku nasuprot Vet-Arave u pravcu severa, i silazila do Arave.
006	JOS	018	019	Granica je onda nastavljala severnom stranom Vet-Ogle i završavala se na severnom zalivu Mrtvog mora, kod južnog kraja Jordana. To je južna granica.
006	JOS	018	020	Jordan je bio granica s istočne strane. To je nasledstvo sinova Venijaminovih sa njihovim granicama unaokolo, po njihovim porodicama.
006	JOS	018	021	Gradovi Venijaminovog plemena po svojim porodicama bili su: Jerihon, Vet-Ogla, Emek Kesis;
006	JOS	018	022	Vet-Arava, Semarajim, Vetilj;
006	JOS	018	023	Avin, Fara, Ofra;
006	JOS	018	024	Hefar-Amona, Ofnija i Gavaja: dvanaest gradova sa svojim selima.
006	JOS	018	025	Gavaon, Rama, Virot;
006	JOS	018	026	Mispa, Kefira i Mosa;
006	JOS	018	027	Rekem, Jerfail i Tarala;
006	JOS	018	028	Sila, Elef, Jevus, to jest, Jerusalim, Gavat i Kirijat: četrnaest gradova sa svojim selima. To je nasledstvo sinova Venijaminovih po njihovim porodicama.
006	JOS	019	001	Drugi žreb je izašao za Simeuna, za pleme sinova Simeunovih po njihovim porodicama. Njihovo nasledstvo bilo je usred nasledstva sinova Judinih.
006	JOS	019	002	Njima je pripala u nasledstvo: Vir-Saveja, Seva i Molada;
006	JOS	019	003	Asar-Sual, Vala i Asem;
006	JOS	019	004	Eltolad, Vetul i Orma;
006	JOS	019	005	Siklag, Vet-Markavot i Asar-Susa;
006	JOS	019	006	Vet-Levaot i Saruen: trinaest gradova sa svojim selima.
006	JOS	019	007	Zatim Ajin, Rimon, Eter, Asan: četiri grada sa svojim selima
006	JOS	019	008	i sva sela oko ovih gradova sve do Valat-Vira i Ramat-Negeva. To je nasledstvo plemena sinova Simeunovih po svojim porodicama.
006	JOS	019	009	Nasledstvo sinova Simeunovih bilo je uzeto od zemlje Judinog plemena, zato što je deo dodeljen sinovima Judinim bio preveliki za njih. Tako su sinovi Simeunovi primili svoj deo u nasledstvo usred njihove baštine.
006	JOS	019	010	Treći žreb je izašao za sinove Zavulonove, po njihovim porodicama. Područje njihovog nasledstva prostiralo se do Sarida.
006	JOS	019	011	Granica im se na zapad penjala ka Mareali i doticala Davaset i dopirala do Potoka nasuprot Jokneama.
006	JOS	019	012	Onda je zaokretala od Sarida prema istoku sunca ka granici Kislot-Tavora, izlazila na Davrat, i uspinjala se ka Jafiji.
006	JOS	019	013	Odatle je išla ka istoku sunca ka Gat-Eferu, Et-Kacinu, izlazila na Rimon i zaokretala ka Nei.
006	JOS	019	014	Granica je onda skretala na sever prema Anatonu i završavala u dolini Jeftailu,
006	JOS	019	015	sa Katatom, Nalalom, Simronom, Idalom, i Vitlejemom: dvanaest gradova sa svojim selima.
006	JOS	019	016	Ovi gradovi sa svojim selima – to je nasledstvo sinova Zavulonovih po njihovim porodicama.
006	JOS	019	017	Četvrti žreb je izašao za Isahara, za sinove Isaharove po njihovim porodicama.
006	JOS	019	018	Njihova granica je obuhvatala: Jezrael, Kislot, Sunem;
006	JOS	019	019	Aferajim, Seon, Anaharat;
006	JOS	019	020	Ravit, Kison, Aves;
006	JOS	019	021	Remet, En-Ganim, En-Adu i Vet-Fasis.
006	JOS	019	022	Granica je, zatim, doticala Tavor, Sahasimu, Vet-Semes i završavala kod Jordana: šesnaest gradova sa svojim selima.
006	JOS	019	023	Ovi gradovi sa svojim selima – to je nasledstvo plemena sinova Isaharovih po njihovim porodicama.
006	JOS	019	024	Peti žreb je izašao za pleme sinova Asirovih po njihovim porodicama.
006	JOS	019	025	Njihova granica obuhvatala je: Helkatu, Aliju, Vetenu, Ahsafu;
006	JOS	019	026	Alamelehu, Amadu i Misalu. Granica je doticala Karmil sa zapada, i Sihor-Livnat.
006	JOS	019	027	Zatim je skretala na istok prema Vet-Dagonu i dopirala do Zavulona i doline Jeftaila na severu, te do Vet-Emeka i Naila, i izbijala na Kavul s leva,
006	JOS	019	028	a onda nastavljala ka Evronu, Reovu, Amonu i Kani sve do Velikog Sidona.
006	JOS	019	029	Granica je zatim zavijala ka Rami do utvrđenog grada Tira, zaokretala ka Osi i izlazila na more. Obuhvatala je Mehevel i Ahziv,
006	JOS	019	030	Umu, Afek i Reov: dvadeset dva grada sa svojim selima.
006	JOS	019	031	Ovi gradovi sa svojim selima – to je nasledstvo plemena sinova Asirovih po svojim porodicama.
006	JOS	019	032	Šesti žreb je izašao za sinove Neftalimove po njihovim porodicama.
006	JOS	019	033	Granica im je išla od Elafa, i od hrasta u Cananimu, od Adami-Nekeva, Javnila do Lakuma i završavala kod Jordana.
006	JOS	019	034	Zatim je granica okretala na zapad k Aznat-Tavoru i odatle izlazila na Hukok, i dopirala do Zavulona s juga, do Asira sa zapada, i do Jude na Jordanu s istoka.
006	JOS	019	035	Ovo su utvrđeni gradovi: Sidim, Ser, Amat, Rakat, Hineret;
006	JOS	019	036	Adama, Rama, Asor;
006	JOS	019	037	Kedes, Edrajin, En-Asor;
006	JOS	019	038	Iron, Migdal-El, Orem, Vet-Anat, i Vet-Semes: devetnaest gradova sa svojim selima.
006	JOS	019	039	Ovi gradovi sa svojim selima – to je nasledstvo plemena sinova Neftalimovih.
006	JOS	019	040	Sedmi žreb je izašao za pleme sinova Danovih po njihovim porodicama.
006	JOS	019	041	Granica njihovog nasledstva obuhvatala je: Saraja, Estaol, Ir-Semes,
006	JOS	019	042	Salavin, Ajalon, Jetla,
006	JOS	019	043	Elon, Timna, Akaron,
006	JOS	019	044	Eltekon, Giveton, Valat,
006	JOS	019	045	Jud, Veni-Varak, Gat-Rimon,
006	JOS	019	046	Me-Jarkon i Rakon s područjem nasuprot Jope.
006	JOS	019	047	Ali, područje sinova Danovih bilo je pretesno za njih; zato se dignu sinovi Danovi, napadnu Lesem i osvoje ga, a stanovništvo pobiju oštricom mača. Grad zaposednu i nasele se u njemu. Lesem su prozvali Dan, po imenu svoga oca, Dana.
006	JOS	019	048	Ovi gradovi sa svojim selima – to je nasledstvo plemena sinova Danovih po njihovim porodicama.
006	JOS	019	049	Kada su završili deobu zemlje u nasledstvo po njenim područjima, Izrailjci dadoše Isusu, sinu Navinovom, nasledstvo među sobom.
006	JOS	019	050	Po naredbi Gospodnjoj dali su mu grad koji je tražio: Timnat-Serah u Jefremovoj gori. On je grad obnovio i naselio se u njemu.
006	JOS	019	051	To su nasledstva koja su sveštenik Eleazar, Isus, sin Navinov, i rodovski glavari podelili izrailjskim plemenima, u Silomu, pred Gospodom, na vratima Šatora od sastanka. Tako su završili deobu zemlje.
006	JOS	020	001	Gospod reče Isusu:
006	JOS	020	002	„Reci Izrailjcima:’Odredite sebi gradove-utočišta, za koje sam vam govorio preko Mojsija,
006	JOS	020	003	da onamo utekne ubica koji slučajno ubije osobu, iz nehata. Neka vam oni budu utočište od krvnog osvetnika.
006	JOS	020	004	A kad pobegne u jedan od ovih gradova, neka stane kod ulaza gradskih vrata i neka iznese svoj slučaj pred starešinama tog grada. Oni neka ga prime u grad i neka mu daju mesto u kome će živeti među njima.
006	JOS	020	005	Ako ga krvni osvetnik progoni, oni ne smeju predati ubicu u njegove ruke, jer je nehotice ubio svoga bližnjeg, a ranije ga nije mrzeo.
006	JOS	020	006	Neka u tom gradu boravi dok ne stane pred zajednicu radi suda, i sve do smrti velikog sveštenika, koji bude u službi u to vreme. Tada neka se ubica vrati u svoj grad i u svoj dom – u grad iz koga je pobegao.’“
006	JOS	020	007	Zato su odredili Kedes u Galileji, u Neftalimovoj gori, Sihem u Jefremovoj gori i Kirijat-Arvu, to jest Hevron, u Judinoj gori.
006	JOS	020	008	S druge strane Jordana, istočno od Jerihona, odredili su: Vosor u pustinji, na visoravni, od Ruvimovog plemena, Ramot u Galadu, od Gadovog plemena i Golan u Vasanu, od Manasijinog plemena.
006	JOS	020	009	Ovo su gradovi određeni za sve Izrailjce i došljake među njima, gde može da utekne svako ko nehotice ubije čoveka, a da ne pogine od ruke krvnog osvetnika, dok ne stane pred zajednicu.
006	JOS	021	001	Zatim glavari levitskih rodova dođoše svešteniku Eleazaru, Isusu, sinu Navinovom, i glavarima rodova izrailjskih plemena,
006	JOS	021	002	pa im rekoše u Silomu, u zemlji hananskoj: „Gospod je zapovedio preko Mojsija da nam se daju gradovi gde ćemo živeti i pašnjaci oko njih za našu stoku.“
006	JOS	021	003	Izrailjci su, po reči Gospodnjoj, dali Levitima, od svoga nasledstva, ove gradove s njihovim pašnjacima.
006	JOS	021	004	Prvi žreb je izašao za porodice Kata. Levitima, potomcima sveštenika Arona, žrebom je pripalo trinaest gradova, od Judinog, Simeunovog i Venijaminovog plemena.
006	JOS	021	005	A ostatku sinova Katovih, žrebom je pripalo deset gradova od porodica Jefremovog i Danovog plemena, i od polovine Manasijinog plemena.
006	JOS	021	006	Sinovima Girsonovim žrebom je pripalo trinaest gradova od porodica Isaharovog, Asirovog i Neftalimovog plemena, i od polovine Manasijinog plemena u Vasanu.
006	JOS	021	007	Sinovima Merarijevim po njihovim porodicama pripalo je dvanaest gradova od plemena Ruvimovog, Gadovog i Zavulonovog.
006	JOS	021	008	Tako su Izrailjci žrebom dodelili Levitima te gradove sa njihovim pašnjacima, kao što je Gospod zapovedio preko Mojsija.
006	JOS	021	009	Ovi gradovi od plemena sinova Judinih i od plemena sinova Simeunovih, koji se navode po imenima, bili su dati
006	JOS	021	010	sinovima Aronovim, Levitima iz porodice Kata, jer je prvi žreb pao na njih.
006	JOS	021	011	Dali su im: Kirijat-Arvu, to jest, Hevron, u Judinoj gori sa okolnim pašnjacima (Arva je bio praotac Enakovaca).
006	JOS	021	012	Ali, polja i sela oko grada, bila su već dana u vlasništvo Halevu, sinu Jefonijinu.
006	JOS	021	013	Dakle, sinovima sveštenika Arona dali su Hevron sa pašnjacima, da bude grad-utočište za onog ko počini ubistvo, Livnu sa pašnjacima,
006	JOS	021	014	Jatir s pašnjacima, Estemoju sa pašnjacima,
006	JOS	021	015	Olon s pašnjacima, Davir s pašnjacima,
006	JOS	021	016	Ajin s pašnjacima, Jutu s pašnjacima, Vet-Semes s pašnjacima – devet gradova od ona dva plemena.
006	JOS	021	017	Od Venijaminovog plemena: Gavaon sa pašnjacima, Gavaja s pašnjacima,
006	JOS	021	018	Anatot s pašnjacima, i Almon s pašnjacima – četiri grada.
006	JOS	021	019	Tako je sveštenicima, sinovima Aronovim, pripalo sve ukupno trinaest gradova sa svojim pašnjacima.
006	JOS	021	020	Preostalim porodicama sinova Katovih, Levitima koji vode poreklo od Kata, žrebom su bili dodeljeni gradovi Jefremovog plemena.
006	JOS	021	021	Dali su im Sihem s pašnjacima u Jefremovoj gori, da bude grad-utočište za onog ko počini ubistvo, i Gezer s pašnjacima,
006	JOS	021	022	Kivsajim s pašnjacima, Vet-Oron s pašnjacima – četiri grada.
006	JOS	021	023	Od Danovog plemena: Eltekon s pašnjacima, Giveton s pašnjacima,
006	JOS	021	024	Ajalon s pašnjacima, i Gat-Rimon s pašnjacima – četiri grada.
006	JOS	021	025	Od polovine Manasijinog plemena: Tanah s pašnjacima i Gat-Rimon s pašnjacima – dva grada.
006	JOS	021	026	U svemu: deset gradova sa njihovim pašnjacima za preostale sinove Katove.
006	JOS	021	027	Levitskim porodicama sinova Girsonovih je pripao: od polovine plemena Manasijina grad-utočište Golan u Vasanu s pašnjacima, za onog ko počini ubistvo, i Vestera s pašnjacima – dva grada.
006	JOS	021	028	Od Isaharovog plemena: Kison s pašnjacima, Davrat s pašnjacima,
006	JOS	021	029	Jarmut s pašnjacima i En-Ganim s pašnjacima – četiri grada.
006	JOS	021	030	Od Asirovog plemena: Misal s pašnjacima, Avdon s pašnjacima,
006	JOS	021	031	Helkat s pašnjacima i Reov s pašnjacima – četiri grada.
006	JOS	021	032	Od Neftalimovog plemena: grad-utočište Kedes u Galileji s pašnjacima, za onog ko počini ubistvo, Amot-Dor s pašnjacima, Kartan s pašnjacima – tri grada.
006	JOS	021	033	Svih gradova Girsonovaca po njihovim porodicama bilo je trinaest gradova sa njihovim pašnjacima.
006	JOS	021	034	A ostatku Levita, porodicama sinova Merarijevih, pripali su od Zavulonovog plemena: Jokneam s pašnjacima, Karta s pašnjacima,
006	JOS	021	035	Dimna s pašnjacima, i Nalal s pašnjacima – četiri grada.
006	JOS	021	036	Od Ruvimovog plemena: Vosor s pašnjacima, Jasa s pašnjacima,
006	JOS	021	037	Kedemot s pašnjacima, i Mifat s pašnjacima – četiri grada.
006	JOS	021	038	Od Gadovog plemena: grad-utočište Ramot u Galadu s pašnjacima, za onog ko počini ubistvo, Mahanajim s pašnjacima,
006	JOS	021	039	Esevon s pašnjacima, i Jazir s pašnjacima – ukupno četiri grada.
006	JOS	021	040	Svih gradova sinova Merarijevih po svojim porodicama, od preostalih Levita, koji su im žrebom dodeljeni, bilo je dvanaest.
006	JOS	021	041	Svih levitskih gradova usred poseda Izrailjaca bilo je četrdeset osam gradova s njihovim pašnjacima.
006	JOS	021	042	Svaki od ovih gradova imao je okolne pašnjake; tako je bilo sa svim ovim gradovima.
006	JOS	021	043	Gospod je dao Izrailju celu zemlju za koju se zakleo njihovim ocima. Oni su je osvojili i nastanili se u njoj.
006	JOS	021	044	Gospod im je dao da otpočinu svuda unaokolo, baš kako se zakleo njihovim ocima. Niko od njihovih neprijatelja nije mogao da im se odupre. Gospod im je predao u ruke sve njihove neprijatelje.
006	JOS	021	045	Od svih dobrih obećanja koje je Gospod dao domu Izrailjevu, nijedno nije ostalo neispunjeno. Svako se ispunilo.
006	JOS	022	001	Tada Isus pozva Ruvimovce, Gadovce i polovinu Manasijinog plemena
006	JOS	022	002	i reče im: „Izvršili ste sve što vam je zapovedio Mojsije, sluga Gospodnji, i poslušali ste me u svemu što sam vam zapovedio.
006	JOS	022	003	Niste napustili vašu braću tokom ovih mnogih godina sve do današnjega dana, nego ste verno vršili zapovest Gospoda, Boga svojega.
006	JOS	022	004	A sada je Gospod, Bog vaš, dao počinak vašoj braći kao što vam je obećao. Zato se vratite u svoje šatore, u zemlju gde je vaš posed, koji vam je Mojsije, sluga Gospodnji, dao s druge strane Jordana.
006	JOS	022	005	Samo dobro pazite da vršite zapovest i Zakon koji vam je dao Mojsije, sluga Gospodnji: da volite Gospoda, Boga svoga, da sledite sve njegove puteve, da držite njegove zapovedi, da prionete uz njega i da mu služite svim srcem i svom dušom.“
006	JOS	022	006	Isus ih je, zatim, blagoslovio i otpremio, i oni odoše u svoje šatore.
006	JOS	022	007	Mojsije je polovini Manasijinog plemena bio dao zemlju u Vasanu, a drugoj polovini je Isus dao zemlju zapadno od Jordana, s njihovom braćom. I njih je Isus poslao u njihove šatore, nakon što ih je blagoslovio.
006	JOS	022	008	Rekao im je: „Vratite se u svoje šatore sa velikim blagom, sa veoma brojnom stokom, sa srebrom, zlatom, bronzom i gvožđem, i veoma mnogo odeće. Podelite plen svojih neprijatelja sa svojom braćom.“
006	JOS	022	009	Tako su se sinovi Ruvimovi, sinovi Gadovi i polovina Manasijinog plemena rastali od naroda izrailjskog u Silomu u zemlji hananskoj, da se vrate u galadsku zemlju, na svoj posed koji su zauzeli na zapovest Gospodnju, preko Mojsija.
006	JOS	022	010	Kad su došli u Gelilot jordanski, u hananskoj zemlji, sinovi Ruvimovi, sinovi Gadovi i polovina Manasijinog plemena podigoše veliki i naočit žrtvenik na Jordanu.
006	JOS	022	011	Izrailjci su čuli da se govori: „Eno, podigli sinovi Ruvimovi, sinovi Gadovi i polovina Manasijinog plemena, žrtvenik prema zemlji hananskoj, u Gelilotu jordanskom, preko puta Izrailjaca.“
006	JOS	022	012	Kad su, dakle, Izrailjci to čuli, skupila se cela zajednica Izrailjaca u Silomu da zarate protiv njih.
006	JOS	022	013	Izrailjci pošalju sinovima Ruvimovim, sinovima Gadovim, i polovini Manasijinog plemena u zemlju Galad, sveštenika Finesa, sina Eleazarovog
006	JOS	022	014	i deset knezova sa njim, po jednog kneza za rod iz svakog Izrailjevog plemena. Svaki od njih je bio glavar rodova među hiljadama Izrailjevim.
006	JOS	022	015	Dođu oni k sinovima Ruvimovim, sinovima Gadovim i polovini Manasijinog plemena u zemlji Galad i saopšte im:
006	JOS	022	016	„Ovako kaže cela zajednica Gospodnja:’Šta znači ovo neverstvo koje ste počinili protiv Boga Izrailjevog? Zar ste se odvratili od Gospoda izgradivši sebi žrtvenik i odmetnuvši se danas od Gospoda?
006	JOS	022	017	Zar nam nije dosta krivice fegorske od koje se nismo očistili sve do dana današnjeg, i radi koje je došao pomor na zajednicu Gospodnju?
006	JOS	022	018	A vi ste se danas odvratili od Gospoda! Kad ste se vi danas pobunili protiv Gospoda, neće li koliko sutra planuti njegov gnev protiv cele zajednice Izrailjeve?
006	JOS	022	019	Ako se zemlja vašeg poseda opoganila, a vi pređite u zemlju Gospodnjeg poseda, gde boravi Prebivalište Gospodnje, pa delite zemlju sa nama. Samo se ne odmećite od Gospoda i od nas gradeći sebi žrtvenik mimo žrtvenika Gospoda, Boga našega.
006	JOS	022	020	Nije li se Ahan, sin Zarin, teško ogrešio uzevši ono što je zabranjeno, pa je planuo gnev protiv cele zajednice Izrailjeve? Nije, dakle, samo on umro za svoju krivicu.’“
006	JOS	022	021	Sinovi Ruvimovi, sinovi Gadovi i polovina Manasijinog plemena odgovore glavarima porodica Izrailjevih:
006	JOS	022	022	„Gospod, Bog Svevišnji! Gospod, Bog Svevišnji! On zna, a i Izrailj neka zna: ako smo se odmetnuli od Gospoda, ili ako smo mu bili neverni, nemojte nas poštedeti danas.
006	JOS	022	023	Ako smo podigli žrtvenik da se odvratimo od Gospoda, i ako smo ga podigli da prinosimo žrtve svespalnice i žrtve mira, neka nam Gospod sudi!
006	JOS	022	024	Učinili smo ovo od brige. Rekli smo:’Danas-sutra će vaši sinovi reći našim: „Šta vi imate s Gospodom, Bogom Izrailjevim?
006	JOS	022	025	Gospod je odredio Jordan za granicu između nas i vas, sinova Ruvimovih i sinova Gadovih. Vi nemate dela sa Gospodom.“’ Tako bi vaši sinovi mogli da učine da naši sinovi prestanu da služe Gospodu.
006	JOS	022	026	Zato smo rekli:’Hajde da podignemo sebi žrtvenik, ali ne za svespalnice i klanice’,
006	JOS	022	027	nego da on bude svedočanstvo između vas i nas, i između naših naraštaja posle nas, da ćemo služiti Gospodu u njegovom prisustvu sa našim žrtvama svespalnicama, klanicama i žrtvama mira. Tako vaši sinovi neće moći da kažu jednog dana našim sinovima:’Vi nemate dela sa Gospodom.’
006	JOS	022	028	Rekosmo:’Ako to jednog dana budu rekli nama ili našim potomcima, mi ćemo im reći: „Pogledajte ovu građevinu – vernu predstavu žrtvenika Gospodnjeg! Njega su naši preci podigli, ne za svespalnice i za klanice, nego za svedočanstvo između nas i vas.“’
006	JOS	022	029	Daleko bilo od nas da se odmećemo od Gospoda i da se odvraćamo od njega gradeći žrtvenik za svespalnice i klanice mimo žrtvenik Gospoda, Boga našega, koji je pred njegovim Prebivalištem.“
006	JOS	022	030	Kad su Fines sveštenik, knezovi zajednice i glavari porodica Izrailjevih, koji su bili s njim, čuli reči koje su izgovorili sinovi Ruvimovi, sinovi Gadovi i sinovi Manasijini, bilo im je po volji.
006	JOS	022	031	Tada reče Fines sveštenik, sin Eleazarov, sinovima Ruvimovim, sinovima Gadovim i sinovima Manasijinim: „Danas smo poznali da je Gospod među nama, jer niste počinili ovo neverstvo protiv Gospoda. Tako ste izbavili Izrailjce od ruke Gospodnje.“
006	JOS	022	032	Zatim su se Fines sveštenik, sin Eleazarov, i knezovi vratili od sinova Ruvimovih i sinova Gadovih iz zemlje Galad u zemlju hanansku k Izrailjcima, i podneli im izveštaj.
006	JOS	022	033	Odgovor se svideo Izrailjcima, pa su blagosiljali Boga. Nisu više govorili o tome da krenu u rat protiv njih da unište zemlju u kojoj žive sinovi Ruvimovi i sinovi Gadovi.
006	JOS	022	034	Sinovi Ruvimovi i sinovi Gadovi nazvaše žrtvenik „[Svedočanstvo]“, jer rekoše: „Ovo je svedočanstvo među nama da je Gospod naš Bog.“
006	JOS	023	001	Prošlo je mnogo vremena od kako je Gospod dao počinak Izrailju od svih njihovih neprijatelja unaokolo. Isus je ostareo i zašao u godine.
006	JOS	023	002	Isus je pozvao sve Izrailjce, starešine, glavare, sudije i upravitelje i rekao im: „Ostareo sam i zašao u godine.
006	JOS	023	003	Videli ste sve što je Gospod, Bog vaš, učinio svim ovim narodima radi vas, jer se Gospod, Bog vaš, borio za vas.
006	JOS	023	004	Vidite, dao sam u nasledstvo vašim plemenima zemlju ovih naroda koji su preostali, i zemlju svih onih naroda koje sam istrebio od Jordana do Mediteranskog mora na zapadu.
006	JOS	023	005	Gospod, Bog vaš, će ih goniti i isterati pred vama, a vi ćete zauzeti njihovu zemlju, baš kao što vam je obećao Gospod, Bog vaš.
006	JOS	023	006	Budite sasvim odlučni u tome da držite i vršite sve što je napisano u knjizi Zakona Mojsijevog, kako ne biste odstupali od njega ni desno ni levo.
006	JOS	023	007	Ne mešajte se sa ovim narodima koji su ostali među vama; ne spominjite imena njihovih bogova, ne kunite se njima, ne služite im, niti im se klanjajte,
006	JOS	023	008	nego prionite uz Gospoda, Boga vašega, kao što ste činili do danas.
006	JOS	023	009	Gospod je izgnao pred vama narode velike i mnogobrojne, i niko vam se nije odupreo do ovoga dana.
006	JOS	023	010	Jedan je od vas gonio hiljadu, jer se Gospod, Bog vaš, borio za vas, kao što je obećao.
006	JOS	023	011	Zato se pomno starajte da volite Gospoda, Boga svoga.
006	JOS	023	012	Jer, ako se odvratite i prionete uz ove narode koji su ostali među vama, ako se orodite s njima i pomešate se s njima,
006	JOS	023	013	znajte da Gospod, Bog vaš, neće više terati ove narode pred vama; oni će vam postati zamka i mreža, biće bič vašim bokovima i trnje vašim očima, dok ne budete bili istrebljeni iz dobre zemlje koju vam je dao Gospod, Bog vaš.
006	JOS	023	014	Ja, evo, krećem danas na put kojim ceo svet ide. Vi znate svim srcem i svom dušom da nijedno od ovih dobrih obećanja koje je obećao Gospod, Bog vaš, nije ostalo neispunjeno. Svako se ispunilo radi vas; nijedno se obećanje nije izjalovilo.
006	JOS	023	015	I kao što se radi vas ispunilo svako dobro obećanje koje vam je dao Gospod, Bog vaš, tako će Gospod dovesti na vas svako zlo dok vas ne istrebi sa ove dobre zemlje, koju vam je dao Gospod, Bog vaš.
006	JOS	023	016	Ako prekršite savez Gospoda, Boga vašega, koji vam je on odredio, i odete da služite drugim bogovima, i počnete im se klanjati, planuće Božiji gnev na vas, te ćete brzo biti istrebljeni sa dobre zemlje koju vam je on dao.“
006	JOS	024	001	Isus je sabrao sva plemena Izrailjeva u Sihemu i pozvao starešine Izrailjeve, njihove glavare, sudije i starešine, pa su stali pred Boga.
006	JOS	024	002	Isus reče celom narodu: „Govori Gospod, Bog Izrailjev:’Vaši preci – poput Tare, oca Avrahamovog i Nahorovog – živeli su u davna vremena s druge strane Eufrata, i služili drugim bogovima.
006	JOS	024	003	Ali ja sam odveo pretka vašeg Avrahama odande, s druge strane Eufrata, i proveo ga kroz celu hanansku zemlju. Umnožio sam njegovo potomstvo i dao mu Isaka.
006	JOS	024	004	Isaku sam dao Jakova i Isava. Isavu sam dao goru Sir u posed, dok je Jakov sa svojim sinovima sišao u Egipat.
006	JOS	024	005	Zatim sam poslao Mojsija i Arona, pa sam udario Egipat pošastima koje sam učinio usred njega, i onda vas izveo odande.
006	JOS	024	006	Vaše oce sam izveo iz Egipta, pa ste stigli na more. Ali Egipćani su progonili vaše oce bojnim kolima i konjanicima sve do Crvenog mora.
006	JOS	024	007	Oni su zavapili Gospodu, i on je postavio oblak između njih i Egipćana. Zatim je doveo more na njih i preplavio ih. Svojim su očima videli šta sam učinio protiv Egipćana. Potom ste dugo vremena živeli u pustinji.
006	JOS	024	008	Zatim sam vas doveo u zemlju Amorejaca, koji su živeli s druge strane Jordana. Oni su ratovali s vama, ali ja sam ih predao u vaše ruke; istrebio sam ih pred vama, te ste zaposeli njihovu zemlju.
006	JOS	024	009	Međutim, digao se Valak, sin Seforov, car moavski, i zaratio sa Izrailjem. On je pozvao Valama, sina Veorovog, da vas prokune.
006	JOS	024	010	Ali ja nisam hteo da poslušam Valama, pa vas je obilno blagoslovio. Tako sam vas izbavio iz njegove ruke.
006	JOS	024	011	Nakon toga ste prešli preko Jordana i došli do Jerihona. Tada su stupili u rat s vama žitelji Jerihona, zajedno sa Amorejcima, Ferežanima, Hanancima, Hetitima, Gergešanima, Evejcima i Jevusejcima, ali sam ih ja predao u vaše ruke.
006	JOS	024	012	Pred vama sam poslao stršljene, pa su oni terali pred vama dva amorejska cara; nisi [to učinio] svojim mačem i lukom.
006	JOS	024	013	Dao sam vam zemlju za koju se niste trudili, gradove koje niste gradili, ali u kojima živite, vinograde i maslinjake koje niste sadili, ali od kojih se hranite.’
006	JOS	024	014	Zato se bojte Gospoda i služite mu odano i besprekorno; odbacite bogove kojima su služili vaši preci s one strane Eufrata i u Egiptu, te služite Gospodu.
006	JOS	024	015	A ako vam ne odgovara da služite Gospodu, izaberite danas kome ćete služiti: bogovima kojima su služili vaši preci s one strane Eufrata, ili bogovima amorejskim u čijoj zemlji živite. A ja i dom moj služićemo Gospodu.“
006	JOS	024	016	Narod odgovori: „Daleko bilo od nas da ostavimo Gospoda da bismo služili drugim bogovima!
006	JOS	024	017	Jer Gospod, Bog naš, je taj koji je izveo nas i naše oce iz Egipta, kuće ropstva, on je učinio na naše oči one velike znakove, i on nas je čuvao celim putem kojim smo putovali, i među svim narodima kroz koje smo prolazili.
006	JOS	024	018	Gospod je taj koji je proterao pred nama sve narode, Amorejce koje su živeli u zemlji. Zato ćemo i mi služiti Gospodu, jer je on Bog naš.“
006	JOS	024	019	Isus reče narodu: „Vi ne možete da služite Gospodu, jer on je sveti Bog, ljubomorni Bog koji vam neće oprostiti prestupe i grehe.
006	JOS	024	020	Ako ostavite Gospoda da biste služili stranim bogovima, on će se okrenuti i dovesti propast na vas, pa će vas dokrajčiti, nakon što vam je činio dobro.“
006	JOS	024	021	Narod odgovori Isusu: „Ne, mi ćemo služiti Gospodu!“
006	JOS	024	022	Isus reče narodu: „Vi ste svedoci protiv sebe da ste izabrali da služite Gospodu.“Narod odgovori: „Svedoci smo.“
006	JOS	024	023	„Stoga, uklonite strane bogove iz vaše sredine i priklonite se srcem ka Gospodu, Bogu Izrailjevu.“
006	JOS	024	024	Narod odgovori Isusu: „Služićemo Gospodu, Bogu našem, i slušaćemo njegov glas.“
006	JOS	024	025	Tako je Isus tog dana u Sihemu sklopio savez sa narodom, i dao im uredbe i propis.
006	JOS	024	026	Isus je upisao ove reči u knjigu Božijeg Zakona. Zatim je uzeo veliki kamen i postavio ga tamo ispod hrasta, kod Svetilišta Gospodnjeg.
006	JOS	024	027	Isus reče celom narodu: „Evo, ovaj će kamen biti svedok protiv nas, jer je čuo sve reči koje nam je Gospod rekao. On će biti svedok protiv vas ako se izneverite svome Bogu.“
006	JOS	024	028	Tada Isus otpremi narod, svakoga na njegovo nasledstvo.
006	JOS	024	029	Nakon ovih događaja, umre Isus, sin Navinov, sluga Gospodnji. Bilo mu je stotinu deset godina.
006	JOS	024	030	Sahranili su ga u kraju koji mu je pripao u nasledstvo u Timnat-Serahu, koji je na Jefremovoj gori severno od gore Gas.
006	JOS	024	031	Izrailj je služio Gospodu tokom sveg Isusovog veka, i tokom sveg veka starešina koji su nadživeli Isusa, i koji su znali za sva dela koja je Gospod učinio za Izrailj.
006	JOS	024	032	A Josifove kosti, koje su Izrailjci poneli iz Egipta, sahranili su u Sihemu, na delu polja koje je Jakov kupio od sinova Emora, oca Sihemovog, za stotinu kesita. Tako je Sihem pripao u nasledstvo sinova Josifovih.
006	JOS	024	033	Umro je i Eleazar, sin Aronov. Sahranili su ga u Gavaji, gradu njegovoga sina Finesa, koji mu je pripao u Jefremovoj gori.
#
# BOOK	007	JDG	Judges	Knjiga o sudijama
007	JDG	001	001	Nakon Isusove smrti, Izrailjci upitaše Gospoda: „Ko će od nas prvi poći gore na Hanance da se bori protiv njih?“
007	JDG	001	002	Gospod odgovori: „Neka gore pođe Juda. Evo, ja ću predati zemlju u njegove ruke.“
007	JDG	001	003	Juda reče svome bratu Simeunu: „Pođi gore sa mnom u zemlju koja mi je dodeljena da se borimo protiv Hananaca, a onda ću ja poći s tobom u zemlju koja je tebi dodeljena.“I Simeun ode s njim.
007	JDG	001	004	Juda ode gore i Gospod mu predade u ruke Hanance i Ferežane. Pobili su u Vezeku deset hiljada ljudi.
007	JDG	001	005	U Vezeku su naišli na Adoni-Vezeka, stupili u boj protiv njega, i porazili Hanance i Ferežane.
007	JDG	001	006	Adoni-Vezek se dao u beg, ali su ga gonili i uhvatili, pa su mu odsekli palce na rukama i na nogama.
007	JDG	001	007	Tada reče Adoni-Vezek: „Sedamdeset careva odsečenih palčeva na rukama i na nogama kupilo je mrvice pod mojim stolom. Kako sam činio, tako mi je Bog vratio.“Odveli su ga u Jerusalim i tamo je umro.
007	JDG	001	008	Judejci napadnu Jerusalim i osvoje ga. Grad su udarili oštricom mača i zapalili ga.
007	JDG	001	009	Posle toga su sišli Judejci da se bore protiv Hananaca koji su živeli u gorju, Negevu i ravnici.
007	JDG	001	010	Judejci odu na Hanance koju su živeli u Hevronu (Hevron se nekada zvao „Kirijat-Arva“) i poraze Sesaja, Ahimana i Talmaja.
007	JDG	001	011	Odande su otišli na stanovnike Davira, koji se nekada zvao „Kirijat-Sefer“.
007	JDG	001	012	Halev reče: „Onome ko napadne i osvoji Kirijat-Sefer, daću svoju ćerku Ahsu za ženu.“
007	JDG	001	013	Osvojio ga je Gotonilo, sin Keneza, mlađeg brata Halevova. Zato mu je Halev dao svoju ćerku Ahsu za ženu.
007	JDG	001	014	Kad je došla k njemu, Gotonilo je nagovori da traži polje od njenog oca. Kad je sišla s magarca, Halev je upita: „Šta želiš?“
007	JDG	001	015	Ona mu odgovori: „Daj mi blagoslov! Kad si mi već dao zemlju u Negevu, daj mi i koji izvor vode.“Halev joj je dao Gornje i Donje izvore.
007	JDG	001	016	A potomci Keneja, tasta Mojsijevog, odu gore s Judejcima iz Palmovog grada u Judejsku pustinju koja leži u Negevu kod Arada. Otišli su i naselili se među tamošnjim narodom.
007	JDG	001	017	Juda ode sa svojim bratom Simeunom i pobi Hanance koji su živeli u Sefatu. Grad su izručili kletom uništenju. Zato se grad prozvao Orma.
007	JDG	001	018	Juda je, takođe, osvojio Gazu sa njenim područjem, Askalon sa njegovim područjem i Akaron sa njegovim područjem.
007	JDG	001	019	Gospod je bio s Judom, te je ovaj osvojio gorje. Žitelje doline nije mogao da protera, jer su imali gvozdena bojna kola.
007	JDG	001	020	Halevu su, po Mojsijevoj naredbi, dali Hevron, odakle je proterao tri Enakovca.
007	JDG	001	021	Sinovi Venijaminovi nisu proterali Jevusejce koji žive u Jerusalimu. Zato Jevusejci sve do danas žive u Jerusalimu sa sinovima Venijaminovim.
007	JDG	001	022	Tako su i sinovi Josifovi otišli gore u Vetilj, i Gospod je bio s njima.
007	JDG	001	023	Sinovi Josifovi izvide Vetilj, koji se nekada zvao „Luz“.
007	JDG	001	024	Tamo su uhode videle jednog čoveka kako izlazi iz grada. Oni mu rekoše: „Pokaži nam ulaz u grad, pa ćemo ti se smilovati.“
007	JDG	001	025	On im pokaže ulaz u grad. Onda udare grad oštricom mača, a onog čoveka sa njegovom porodicom puste.
007	JDG	001	026	Čovek ode u zemlju Hetita i tamo podigne grad. Nazvao ga je Luz, a tako se zove i danas.
007	JDG	001	027	Sinovi Manasijini nisu osvojili Vet-San i njegova naselja, ni Tanah i njegova naselja, ni žitelje Dora sa njegovim naseljima, ni žitelje Jivleama sa njegovim naseljima, ni žitelje Megida sa njegovim naseljima, jer su Hananci bili rešeni da žive u zemlji.
007	JDG	001	028	Ali kad je Izrailj ojačao, nametnuo je Hanancima prinudni rad. Ipak, nisu ih sasvim proterali.
007	JDG	001	029	Ni Jefrem nije proterao Hanance, stanovnike Gezera; Hananci su nastavili da žive među njima u Gezeru.
007	JDG	001	030	Zavulon nije proterao ni stanovnike Kitrona ni stanovnike Nalola. Tako su Hananci ostali među njima, ali im je bio nametnut prinudni rad.
007	JDG	001	031	Asir nije proterao stanovnike Akoa, Sidona, Ahlava, Ahziva, Helbe, Afeka i Reova.
007	JDG	001	032	Pošto ih nisu proterali, Asirovci su ostali među Hanancima, žiteljima zemlje.
007	JDG	001	033	Ni Neftalim nije proterao stanovnike Vet-Semesa i Vet-Anata, te je živeo usred Hananaca, stanovnika zemlje. Stanovnicima Vet-Semesa i Vet-Anata bio je nametnut prinudni rad.
007	JDG	001	034	Amorejci su potisnuli Danovce u gorski kraj; nisu im davali da silaze u dolinu.
007	JDG	001	035	Amorejci su bili rešeni da ostanu da žive na gori Heres, u Ajalonu i u Sâlvimu. Ali pritisla ih je ruka doma Josifovog, pa im je bio nametnut prinudni rad.
007	JDG	001	036	Amorejska granica se pružala od uzvišice Akravim, od Sele, pa naviše.
007	JDG	002	001	Anđeo Gospodnji dođe gore iz Galgala u Vokim i reče: „Izveo sam vas gore iz Egipta i doveo vas u zemlju za koju sam se zakleo ocima vašim. Rekao sam:’Nikada neću raskinuti svoj savez s vama.
007	JDG	002	002	Ne sklapajte saveza sa stanovnicima ove zemlje, nego uništavajte njihove žrtvenike.’ Ali vi niste poslušali moj glas. Šta ste to učinili?
007	JDG	002	003	Zato vam kažem: neću ih isterati pred vama; oni će biti trnje vašim bokovima, a njihovi bogovi biće vam zamka.“
007	JDG	002	004	Kad je Anđeo Gospodnji izgovorio ove reči celom izrailjskom narodu, narod udari u glasan plač.
007	JDG	002	005	Zato se to mesto prozvalo Vokim. Tamo su prineli žrtvu Gospodu.
007	JDG	002	006	Isus otpusti narod, i Izrailjci odu svaki na svoje nasledstvo, da zaposednu zemlju.
007	JDG	002	007	Narod je služio Gospodu svega veka Isusovog i svega veka starešina koje su nadživele Isusa, i koje su videle sva velika dela koja je Gospod učinio za Izrailja.
007	JDG	002	008	Isus, sin Navinov, sluga Gospodnji, umre. Bilo mu je stotinu deset godina.
007	JDG	002	009	Sahranili su ga na delu njegovog nasledstva u Timnat-Aresu, u Jefremovoj gori, severno od gore Gas.
007	JDG	002	010	A kada se sav taj naraštaj pridružio svojim precima, došao je novi naraštaj koji nije poznavao Gospoda i dela koja je učinio za Izrailj.
007	JDG	002	011	Izrailjci su počeli da čine ono što je zlo u očima Gospodnjim, i da služe Valima.
007	JDG	002	012	Ostavili su Gospoda, Boga svojih otaca, koji ih je izveo iz zemlje egipatske, i pošli za drugim bogovima, bogovima naroda oko njih, pa su im se klanjali. Tako su razgnevili Gospoda.
007	JDG	002	013	Ostavili su Gospoda i služili Valu i Aštarti.
007	JDG	002	014	Tada je planuo gnev Gospodnji na Izrailja, pa ih je predao u ruke pljačkaša koji su ih pljačkali. Gospod ih je prodao njihovim neprijateljima, tako da više nisu mogli da im se odupru.
007	JDG	002	015	Kad god su izlazili [u boj], ruka Gospodnja se dizala protiv njih, na njihovu štetu, kako im je Gospod obećao, i kako im se zakleo. Tako su se našli u velikoj nevolji.
007	JDG	002	016	Tada je Gospod počeo da im podiže sudije da ih izbavljaju iz ruku njihovih pljačkaša.
007	JDG	002	017	Ali oni ni sudije nisu slušali, nego su se izneverili s drugim bogovima i klanjali im se. Brzo su skrenuli s puta kojim su njihovi preci išli slušajući Gospodnje zapovesti; oni nisu tako činili.
007	JDG	002	018	Kad im je podizao sudije, Gospod je bio sa sudijom i izbavljao ih iz ruku njihovih neprijatelja za svega veka sudije, jer mu je bilo žao njihovog roptanja pod jarmom njihovih tlačitelja i ugnjetača.
007	JDG	002	019	Ali kada bi sudija umro, oni bi se ponovo vraćali na staro i činili i gore od svojih otaca. Išli su za drugim bogovima, služili im i klanjali im se ne odustajući od svojih opakih dela i postupaka.
007	JDG	002	020	Gospod se razgnevio na Izrailja, pa im je rekao: „Zato što je ovaj narod prekršio moj savez koji sam naložio njihovim ocima, i nije poslušao moj glas,
007	JDG	002	021	neću više terati pred njima nijedan od naroda koje je Isus ostavio kad je umro,
007	JDG	002	022	kako bih njima iskušao Izrailja, da vidim hoće li se držati puta Gospodnjeg i hodati njime kao što su ga se držali njihovi preci, ili neće.“
007	JDG	002	023	Zato ih je Gospod ostavio; nije ih odmah izagnao, ni predao u Isusove ruke.
007	JDG	003	001	Ovo su narodi koje je Gospod ostavio da njima kuša Izrailjce, to jest, sve one koji nisu iskusili ni jedan od hananskih ratova.
007	JDG	003	002	Ostavio ih je da bi naredni naraštaji Izrailjaca naučili da ratuju – oni koji nisu iskusili pređašnje ratovanje:
007	JDG	003	003	pet filistejskih knezova i svi Hananci, Sidonci i Evejci koji žive u livanskom gorju, od gore Val-Ermona do Levo-Amata.
007	JDG	003	004	Oni su ostavljeni da bi kroz njih Izrailj bio kušan, da bi se videlo hoće li slušati zapovesti Gospodnje koje je dao njihovim ocima preko Mojsija.
007	JDG	003	005	Izrailjci su ostali da žive usred Hananaca, Hetita, Amorejaca, Ferežana, Evejaca i Jevusejaca.
007	JDG	003	006	Uzimali su njihove ćerke za žene, udavali svoje ćerke za njihove sinove, i služili njihovim bogovima.
007	JDG	003	007	Izrailjci su činili ono što je zlo u očima Gospodnjim; zaboravili su Gospoda, Boga svoga, i služili Valima i Aštartama.
007	JDG	003	008	Tada je planuo gnev Gospodnji na Izrailja i Gospod ih je predao u ruke Husan-Risatajima, cara Aram-Naharajima. Izrailjci su služili Husan-Risatajimu osam godina.
007	JDG	003	009	Izrailjci zavapiše Gospodu, i Gospod im podiže izbavitelja da ih izbavi – Gotonila, sina Kenezovog, mlađeg brata Halevovog.
007	JDG	003	010	Duh Gospodnji se spustio na njega, pa je postao sudija Izrailju. Otišao je u boj i Gospod mu je predao u ruke Husan-Risatajima, cara aramskog.
007	JDG	003	011	Tako je zemlja bila mirna četrdeset godina. Kad je Gotonilo, sin Kenezov, umro,
007	JDG	003	012	Izrailjci su ponovo počeli da čine ono što je zlo u očima Gospodnjim. Zato je Gospod dozvolio Eglonu, caru moavskom da nadjača Izrailja, zbog toga što su činili ono što je zlo u očima Gospodnjim.
007	JDG	003	013	On je sabrao Amonce i Amaličane, pa je udario na Izrailj i zauzeo Grad palmi.
007	JDG	003	014	Izrailjci su služili Eglonu, caru moavskom, osamnaest godina.
007	JDG	003	015	Izrailjci zavapiše Gospodu i on im podiže izbavitelja, Aoda, sina Gire, Venijaminovca, levaka. Izrailjci pošalju po njemu danak Eglonu, caru moavskom.
007	JDG	003	016	Aod načini sebi dvosekli bodež, lakat dužine, pripaše ga uz desni bok pod svoj ogrtač,
007	JDG	003	017	i donese danak Eglonu, caru moavskom. A Eglon je bio veoma debeo čovek.
007	JDG	003	018	Kad je predao danak, Aod je otpremio ljude koji su nosili danak,
007	JDG	003	019	a on sam se vratio od kipova što su kod Galgala. Rekao je: „Imam za tebe tajnu poruku, o, care.“[Car] reče: „Tiše!“Svi se dvorani koji su bili s njim povukoše.
007	JDG	003	020	Kad je Aod došao pred njega, Eglon je sedeo sam u gornjoj, hladovitoj sobi. Aod reče: „Imam poruku od Boga za tebe.“Eglon na to ustade sa stolice.
007	JDG	003	021	Tada Aod posegnu levom rukom i poteže bodež s desnog boka, pa ga zari u Eglonov stomak.
007	JDG	003	022	Drška uđe u salo zajedno sa sečivom, a salo se sklopi nad drškom. Aod nije izvukao bodež iz sala, tako da je nečist izlazila iz stomaka.
007	JDG	003	023	Aod izađe kroz trem, zatvori za sobom vrata gornje sobe i zaključa ih.
007	JDG	003	024	Kad je otišao, došle su Eglonove sluge. Videvši da su vrata gornje sobe zaključana, rekli su: „On je jamačno u hladovitoj sobi radi nužde.“
007	JDG	003	025	Dugo su čekali, a onda su se zabrinuli videvši da ne otvara vrata. Otvore oni vrata, a ono, njihov gospodar leži mrtav na zemlji.
007	JDG	003	026	Dok su oni bili u nedoumici, Aod je pobegao; prošao je kipove i pobegao u Seirat.
007	JDG	003	027	Čim je došao, zatrubio je u rog na Jefremovoj gori. Izrailjci siđu s gore, s njim na čelu.
007	JDG	003	028	Aod im reče: „Krenite za mnom, jer vam je Gospod predao u ruke vaše neprijatelje, Moavce!“Oni krenu za njim i zauzmu gazove na Jordanu kod Moava. Nikoga nisu puštali da pređe.
007	JDG	003	029	Tom prilikom su pobili oko deset hiljada Moavaca, sve srčanih i hrabrih ljudi. Nijedan od njih nije umakao.
007	JDG	003	030	Tog dana je Moav potpao pod vlast Izrailja, i zemlja je bila mirna osamdeset godina.
007	JDG	003	031	Posle njega je bio Samegar, sin Anatov. On je pobio šest stotina Filistejaca volujskim ostanom i tako izbavio Izrailja.
007	JDG	004	001	Ali kad je Aod umro, Izrailjci nastaviše da čine ono što je zlo u očima Gospodnjim.
007	JDG	004	002	Tada ih je Gospod predao u ruke Javina, cara hananskog, koji je vladao u Asoru. Zapovednik njegove vojske bio je Sisera, koji je živeo u Aroset-Gojimu.
007	JDG	004	003	Izrailjci zavapiše Gospodu, jer je Javin imao devet stotina gvozdenih bojnih kola, te je okrutno tlačio Izrailjce dvadeset godina.
007	JDG	004	004	U to vreme je u Izrailju sudila proročica Devora, žena Lapidotova.
007	JDG	004	005	Ona je običavala da sedi pod Devorinom palmom između Rame i Vetilja u Jefremovoj gori. Izrailjci su dolazili k njoj gore, da im deli pravdu.
007	JDG	004	006	Ona je poslala po Varaka, sina Avinoamovog, iz Kedesa Neftalimovog, i rekla mu: „Nije li Gospod, Bog Izrailjev, zapovedio:’Idi, uziđi na goru Tavor, i povedi sa sobom deset hiljada ljudi iz Neftalimovog i Zavulonovog plemena?
007	JDG	004	007	Ja ću da namamim k tebi Siseru, zapovednika Javinove vojske, na potok Kison, s njegovim bojnim kolima i njegovim mnoštvom, i predaću ga u tvoje ruke.’“
007	JDG	004	008	Varak joj odgovori: „Ići ću ako ti pođeš sa mnom; ako ne pođeš sa mnom, neću ići.“
007	JDG	004	009	Ona odgovori: „Zaista ću poći s tobom, ali na putu na koji ideš, slava neće pripasti tebi; Gospod će predati Siseru u ruke jedne žene.“Devora ustade i ode sa Varakom u Kedes.
007	JDG	004	010	Varak pozva Zavulonovo i Neftalimovo pleme u Kedes. Deset hiljada ljudi je išlo za njim; i Devora je pošla gore s njim.
007	JDG	004	011	A Hever Kenejac bio se odvojio od ostalih Kenejaca, od sinova Hovava, Mojsijevog tasta, i razapeo sebi šator kod hrasta u Cananimu nedaleko od Kedesa.
007	JDG	004	012	Siseri je bilo javljeno da se Varak, sin Avinoamov, popeo na goru Tavor.
007	JDG	004	013	Sisera je sazvao sva svoja bojna kola – devet stotina gvozdenih kola – i sav narod sa njim iz Aroset-Gojima kod potoka Kisona.
007	JDG	004	014	Devora reče Varaku: „Na noge! Ovo je dan u koji je Gospod predao Siseru u tvoje ruke. Ne stupa li Gospod pred tobom?“Varak siđe s gore Tavor a za njim deset hiljada ljudi.
007	JDG	004	015	Gospod je doveo u pometnju Siseru, sva njegova bojna kola i sav njegov tabor pred Varakovim mačem. Sisera je sišao s bojnih kola i dao se peške u beg.
007	JDG	004	016	Varak je gonio bojna kola i vojsku sve do Aroset-Gojima. Svi su Siserini vojnici izginuli od oštrice mača; nijedan nije preživeo.
007	JDG	004	017	A Sisera je pobegao u šator Jaile, žene Hevera Kenejca, jer je između Javina, cara asorskog, i doma Hevera Kenejca vladao mir.
007	JDG	004	018	Jaila je izašla u susret Siseri i rekla mu: „Svrati, moj Gospodaru, svrati k meni. Ne boj se!“Sisera svrati k njoj u šator, a ona ga zaogrne pokrivačem.
007	JDG	004	019	Sisera joj reče: „Daj mi da popijem malo vode; žedan sam.“Ona otvori mešinu s mlekom, da mu da pije i pokrije ga.
007	JDG	004	020	On joj reče: „Stani na ulaz od šatora; ako neko dođe i pita:’Ima li koga unutra’, ti reci:’Nema.’“
007	JDG	004	021	Izmoren, Sisera zaspi. Tada Jaila, žena Heverova, uze šatorski kolac i malj u ruku, tiho mu priđe, i zabi mu klin u slepoočnicu. Klin prođe sve do zemlje, i Sisera umre.
007	JDG	004	022	U međuvremenu, dođe Varak goneći Siseru. Jaila mu izađe u susret i reče mu: „Dođi da ti pokažem čoveka koga tražiš.“On dođe k njoj, a ono, Sisera leži mrtav, s šatorskim kocem u slepoočnici.
007	JDG	004	023	Tog dana je Gospod pokorio Javina, cara hananskog, pred Izrailjcima.
007	JDG	004	024	Ruka Izrailjaca je sve teže i teže pritiskala Javina, cara hananskog, dok ga nije dokrajčila.
007	JDG	005	001	Tog dana su Devora i Varak, sin Avinoamov, ispevali pesmu:
007	JDG	005	002	„Zato što su vođe izrailjske na čelo stupile, zato što se narod voljno odazvao – blagosiljajte Gospoda!
007	JDG	005	003	Čujte, carevi, slušajte, vladari! Zapevaću Gospodu, ispevaću pesmu Gospodu, Bogu Izrailjevu.
007	JDG	005	004	Kad si silazio sa Sira, Gospode, kad si stupao sa polja edomskih, zemlja se tresla, nebesa su pljuštala, oblaci su vodom zapljuštali.
007	JDG	005	005	Gore su se tresle pred Gospodom, pred Gospodom sinajskim, Bogom Izrailjevim.
007	JDG	005	006	U dane Samegara, sina Anatova, u dane Jaile, putevi su opusteli, te su putnici hodali po stazama krivudavim.
007	JDG	005	007	Sela izrailjska opusteše, dok ne ustah ja, Devora, dok ne ustah da Izrailju budem majka.
007	JDG	005	008	Kad su bogove nove birali, rat im stiže na gradske kapije. Zar se štit video u Izrailju, ili koplje među četrdeset hiljada?
007	JDG	005	009	Srce je moje uz vođe Izrailjeve, i uz one što se voljno odazvaše. Blagosiljajte Gospoda!
007	JDG	005	010	Vi što jašete bele magarice, i sedite na prostirkama, vi što putevima hodite, razaberite
007	JDG	005	011	glas pevača kod bunara. Tamo oni poju o pravednim [delima] Gospodnjim, o pravednim [delima] njegovih meštana u Izrailju. Tada narod Gospodnji siđe k vratima.
007	JDG	005	012	Probudi se, probudi, Devoro, probudi se i pesmu zapevaj! Ustani, Varače, i roblje povedi, ti sine Avinoamov!
007	JDG	005	013	Šačica je moćni narod nadvladala, narod se Gospodnji sabrao k meni na moćne.
007	JDG	005	014	Od Jefrema izađoše oni što ponikoše među Amaličanima, za tobom je Venijamin s tvojim mnoštvima, od Mahira su izašli zapovednici, a od Zavulona oni što štap pisarski nose.
007	JDG	005	015	Knezovi su Isaharovi sa Devorom, Isahar se za Varakom u dolinu sjurio, u stopu ga je verno pratio. Među četama Ruvimovim, dugo se na odluku nakanjuju.
007	JDG	005	016	Zašto sediš među torovima? Da čuješ kako dozivaju stada? Među četama Ruvimovim, dugo se na odluku nakanjuju.
007	JDG	005	017	Galad počiva s one strane Jordana; a što Dan još sedi u lađama? Asir sedi uz obalu morsku, mirno živi u svojim lukama.
007	JDG	005	018	Zavulon je narod što se narugao smrti, kao i Neftalim sa polja visokih.
007	JDG	005	019	Carevi su došli i ratovali, u boj stupiše carevi hananski kod Tanaha, kraj voda megidskih, alʼ se plena – srebra ne domogoše.
007	JDG	005	020	S neba su zvezde ratovale, sa svojih su staza sa Siserom ratovale.
007	JDG	005	021	Odnese ih potok Kison, potok drevni, potok Kison. Stupaj smelo, dušo moja!
007	JDG	005	022	Kopita su tad konjska zatutnjala, u galop, u galop udariše pastuvi.
007	JDG	005	023	’Proklinjite Meroz!’ – reče Anđeo Gospodnji.’Ljuto proklinjite njegove meštane, jer ne pritekoše u pomoć Gospodu, ne pomogoše Gospodu protiv moćnih.’
007	JDG	005	024	Blagoslovena nek je Jaila među ženama, žena Hevera Kenejca, blagoslovenija nek je od svih žena šatora.
007	JDG	005	025	Kad je tražio vode, mleka mu nali, u zdelu kneževsku masla mu dade.
007	JDG	005	026	Levicom se mašila za kolac, a desnicom za malj kovački, pa udari Siseru i glavu mu smrska, zdrobi mu, probi mu slepoočnice.
007	JDG	005	027	Kod njenih nogu savi se i pade, pružio se podno njenih nogu, gde se savi, tamo mrtav pade.
007	JDG	005	028	Siserina majka kroz prozor pogledava, kroz rešetku ona sa suzama zbori:’Zašto mu kola još ne pristižu? Zašto topot kola njegovih kasni?’
007	JDG	005	029	Najmudrija joj odgovara dvorkinja, samoj sebi ona odgovara:
007	JDG	005	030	’Plen su našli, pa ga sada dele, po devojku, pa i dve na ratnika, bojeno i istkano za plen Siseri, bojeno i istkano, to mu je plen, za vratove onih koji plene.’
007	JDG	005	031	Tako nek propadnu svi tvoji dušmani, Gospode, kao sunce u punom sjaju neka sinu koji tebe vole!“Zemlja je bila mirna četrdeset godina.
007	JDG	006	001	Izrailjci su opet činili što je zlo u očima Gospodnjim. Zato ih je Gospod predao u ruke Madijanaca na sedam godina.
007	JDG	006	002	Pošto je madijanska ruka teško pritisla Izrailj, Izrailjci su pred najezdom Madijanaca pravili skloništa, pećine i utvrđenja u gorama.
007	JDG	006	003	Kad god su Izrailjci sejali, tamo bi se penjali Madijanci, Amaličani i istočni narodi, i napadali ih.
007	JDG	006	004	Podigli bi sebi tabor naspram njih i uništavali urod zemlje sve do Gaze. Ništa nisu ostavljali Izrailju da preživi, ni ovce, ni vola, ni magarca.
007	JDG	006	005	Jer, kad bi se pojavili sa svojim stadima i podizali svoje šatore, stuštili bi se kao veliki roj skakavaca; njima i njihovim kamilama nije bilo broja. Ulazili su u zemlju da je pustoše.
007	JDG	006	006	Tako je Madijan doveo Izrailj do krajnje bede. Tada su Izrailjci zavapili Gospodu.
007	JDG	006	007	Kad su Izrailjci zavapili Gospodu zbog Madijana,
007	JDG	006	008	Gospod je poslao Izrailjcima jednog proroka. On im reče: „Govori Gospod, Bog Izrailjev:’Ja sam vas izveo iz Egipta i odveo vas iz kuće ropstva.
007	JDG	006	009	Ja sam vas izbavio iz ruku Egipćana i iz ruku svih vaših tlačitelja. Isterao sam ih pred vama i dao vam njihovu zemlju.
007	JDG	006	010	Rekao sam vam: ja sam Gospod, Bog vaš. Ne služite bogovima Amorejaca u čijoj zemlji živite. Ali vi niste bili poslušni mome glasu.’“
007	JDG	006	011	Anđeo Gospodnji dođe i sede pod hrastom kod Ofre, koji pripada Joasu, potomku Aviezerovu. Njegov sin Gedeon je vršio pšenicu u vinskoj muljari da bi je sačuvao od Madijanaca.
007	JDG	006	012	Anđeo Gospodnji mu se ukazao i rekao: „Gospod s tobom, silni ratniče!“
007	JDG	006	013	Gedeon mu odgovori: „Oprosti, gospodaru, ali ako je Gospod s nama, zašto nas je snašlo sve ovo? I gde su sva ona njegova čuda o kojima su nam pričali naši preci? Govorili su:’Zar nas nije Gospod izveo gore iz Egipta?’ Zašto nas je onda Gospod napustio i predao nas u ruke Madijanaca?“
007	JDG	006	014	Gospod se okrenuo prema njemu i rekao mu: „Idi s tom silom u sebi i izbavićeš Izrailja iz madijanskih ruku. Zar te ne šaljem ja?“
007	JDG	006	015	Gedeon mu odgovori: „Oprosti, Gospode, ali kako ću ja da izbavim Izrailja? Moj rod je najneznatniji u Manasijinom plemenu, a ja sam najmlađi u domu moga oca.“
007	JDG	006	016	Gospod mu reče: „Ja ću biti s tobom, pa ćeš potući Madijance kao jednog čoveka.“
007	JDG	006	017	[Gedeon] mu reče: „Ako sam našao naklonost u tvojim očima, daj mi neki znak da ti govoriš sa mnom.
007	JDG	006	018	Molim te, nemoj da odeš odavde dok se ne vratim k tebi. Ja ću doneti dar i položiti ga pred tobom.“[Gospod] odgovori: „Ostaću ovde dok se ne vratiš.“
007	JDG	006	019	Gedeon je otišao, zgotovio jare, i ispekao beskvasne hlebove od jedne efe brašna. Meso je stavio u košaru, a supu nalio u lonac, pa je sve to doneo pod hrast i postavio.
007	JDG	006	020	Anđeo Božiji mu reče: „Uzmi meso i beskvasne hlebove, stavi ih na ovu stenu, a supu prolij.“[Gedeon] učini tako.
007	JDG	006	021	Anđeo Gospodnji ispruži štap koji mu je bio u ruci i vrhom dotače meso i beskvasne hlebove. Tada iz stene planu oganj i spali meso i beskvasne hlebove. Anđeo Gospodnji nestade pred njegovim očima.
007	JDG	006	022	Kada je Gedeon video da je to bio Anđeo Gospodnji, on reče: „Jao meni, Gospode Bože, jer sam video Anđela Gospodnjeg licem u lice!“
007	JDG	006	023	Gospod mu reče: „Mir s tobom! Ne boj se, nećeš umreti.“
007	JDG	006	024	Tu je Gedeon podigao žrtvenik Gospodu i nazvao ga „Gospod-Mir“. Žrtvenik i dan danas stoji u Ofri Aviezerovoj.
007	JDG	006	025	Iste noći Gospod reče Gedeonu: „Uzmi vola svoga oca, onog vola od sedam godina i poruši Valov žrtvenik koji je u vlasništvu tvoga oca, i poseci Aštartin stub do njega.
007	JDG	006	026	Na vrhu te uzvišice podigni žrtvenik Gospodu, Bogu svome, slažući kamenje red po red. Zatim uzmi onog vola i prinesi ga na žrtvu svespalnicu na drvima od Aštartinog stuba koji ćeš poseći.“
007	JDG	006	027	Gedeon je poveo deset ljudi od svojih slugu i uradio kako mu je rekao Gospod. Ali kako se plašio svoje porodice i ljudi iz grada da to uradi danju, uradio je to noću.
007	JDG	006	028	Kad su ljudi ustali ujutru, imali su šta da vide: Valov žrtvenik srušen, Aštartin stub posečen, a vo prinesen na žrtvu svespalnicu na novosagrađenom žrtveniku.
007	JDG	006	029	Ljudi su pitali jedni druge: „Ko je ovo učinio?“Kad su istražili i ispitali, rekli su: „To je učinio Gedeon, Joasov sin.“
007	JDG	006	030	Građani rekoše Joasu: „Izvedi svog sina da bude pogubljen zato što je srušio Valov žrtvenik i posekao Aštartin stub.“
007	JDG	006	031	Ali Joas reče svima koji su ustali protiv njega: „Zar ćete vi braniti Valov slučaj? Zar ćete ga vi izbaviti? Ko brani Vala biće mrtav do sledećeg jutra. Ako je Val Bog, neka se sam brani, budući da je njegov žrtvenik srušen.“
007	JDG	006	032	Tog dana su Gedeona prozvali Jeroval, što znači: „Neka Val povede spor protiv njega što mu je srušio žrtvenik.“
007	JDG	006	033	Svi Madijanci, Amaličani i istočni narodi bili su udružili snage, pa su prešli preko Jordana i utaborili se u jezraelskoj dolini.
007	JDG	006	034	Tada se Duh Gospodnji spusti na Gedeona, te on zatrubi u rog i pozva Aviezerov rod da krene za njim.
007	JDG	006	035	Poslao je glasnike i svima iz Manasijinog plemena, i pozvao ih da krenu za njim. Zatim je poslao glasnike Asirovom, Zavulonovom i Neftalimovom plemenu, pa su im oni pošli gore u susret.
007	JDG	006	036	Gedeon reče Bogu: „Ako hoćeš da mojom rukom izbaviš Izrailj, kao što si obećao,
007	JDG	006	037	evo, staviću na gumno ovčje runo. Bude li rose samo na runu, a sva zemlja bude suva, onda ću znati da ćeš izbaviti Izrailj mojom rukom, kao što si obećao.“
007	JDG	006	038	Tako je i bilo. Gedeon ustane ujutro i iscedi iz runa rosu – punu posudu vode.
007	JDG	006	039	Gedeon reče Bogu: „Nemoj se gneviti na mene što ti se obraćam još jednom. Dozvoli mi još samo jednom da pokušam s runom: neka samo runo bude suvo, a po svoj zemlji neka bude rosa.“
007	JDG	006	040	Bog učini tako iste noći: samo je runo bilo suvo, dok je po svoj zemlji bila rosa.
007	JDG	007	001	Porani Jeroval, to jest, Gedeon, i sav narod koji je bio s njim utabori se kod En-Aroda. Madijanski tabor je bio severno od njegovog, u dolini podno brda More.
007	JDG	007	002	Gospod reče Gedeonu: „Suviše je naroda s tobom da bih predao Madijance u njihove ruke; inače bi Izrailj mogao da se hvali na moj račun, govoreći:’Moja me je ruka spasla.’
007	JDG	007	003	Zato objavi narodu:’Ko se plaši i drhti, neka napusti galadsku goru i neka se vrati.’“Vratilo se dvadeset dve hiljade ljudi. Ostalo je deset hiljada.
007	JDG	007	004	Gospod reče Gedeonu: „Još je suviše naroda. Siđi s narodom na vodu, a ja ću ih iskušati tamo za tebe. Za koga ti kažem:’Neka ovaj pođe s tobom’, taj neka pođe s tobom. A za koga ti kažem:’Ovaj neka ne pođe sa tobom’, taj neka ne pođe.“
007	JDG	007	005	Gedeon siđe sa narodom na vodu. Tada Gospod reče Gedeonu: „Odvoj na jednu stranu sve one koji lapću vodu jezikom, kao što pas lapće, od onih koji kleče na kolenima dok piju.“
007	JDG	007	006	Onih koji su laptali prinoseći vodu k ustima bilo je tri stotine. Sav ostali narod je klečao na kolenima dok je pio vodu.
007	JDG	007	007	Gospod reče Gedeonu: „Izbaviću vas sa ovih tri stotine koji su laptali. Madijance ću predati u tvoje ruke. Sav ostali narod neka se vrati, svaki u svoje mesto.“
007	JDG	007	008	Oni što su ostali preuzeli su hranu i rogove od naroda, a onda je Gedeon poslao sve Izrailjce u njihove šatore. Zadržao je samo njih tri stotine. Madijanski tabor je bio ispod njega u dolini.
007	JDG	007	009	Te noći mu Gospod reče: „Ustani, siđi u tabor, jer sam ti ga predao u ruke.
007	JDG	007	010	Ali ako se bojiš da siđeš u boj, siđi u tabor ti i tvoj sluga, Fura.
007	JDG	007	011	Slušaj šta govore. Posle toga ćeš se ohrabriti, te ćeš sići i napasti tabor.“Gedeon siđe sa svojim slugom Furom do vojnih redova na obodu tabora.
007	JDG	007	012	A Madijanci, Amaličani i svi istočni narodi bili su prekrili dolinu kao veliko mnoštvo skakavaca. Njihovim kamilama nije bilo broja; bilo ih je kao peska na morskoj obali.
007	JDG	007	013	Gedeon je stigao tamo baš kad je jedan čovek pričao svome drugu svoj san. Govorio je: „Evo, ovo je san koji sam usnio: video sam pogaču ječmenog hleba kako se kotrlja u madijanski tabor. Kad je došla do jednog šatora i udarila ga, šator se prevrnuo i pao.“
007	JDG	007	014	Njegov drug mu odgovori: „To nije ništa drugo nego li mač Gedeona, sina Joasova, Izrailjca. Bog je u njegove ruke predao Madijance i sav tabor.“
007	JDG	007	015	Kad je Gedeon čuo kako je onaj ispričao san i kako ga je drugi protumačio, poklonio se Bogu i vratio se u izrailjski tabor. Onda je rekao: „Ustajte, jer je Gospod predao u vaše ruke madijanski tabor!“
007	JDG	007	016	Tih tri stotine ljudi je podelio u tri čete i svakom je u ruke dao po jedan rog, prazan krčag i baklju. Baklje su bile u krčazima.
007	JDG	007	017	„Gledajte mene – reče im – i radite što i ja. Kad dođem do ruba tabora, radite ono što ja radim.
007	JDG	007	018	Kad ja zatrubim u rog i svi oni koji budu sa mnom, onda i vi zatrubite u rogove svuda oko tabora i kličite:’Za Gospoda i Gedeona!’“
007	JDG	007	019	Gedeon je došao sa stotinom ljudi za sobom na rub tabora, pri početku ponoćne straže. Smena straže je tek bila izvršena.
007	JDG	007	020	Tada su zatrubili u rogove i razbili krčage koje su imali u rukama. Tako su sve tri čete zatrubile u rogove i razbile krčage. Noseći baklje u levoj ruci, a rogove da trube u desnoj, klicali su: „Mač za Gospoda i Gedeona!“
007	JDG	007	021	Svaki čovek je ostao da stoji na svom mestu oko tabora, dok se sav tabor dao u beg. Madijanci su vičući stali da beže.
007	JDG	007	022	Kad su onih tri stotine zatrubili u rogove, Gospod je učinio da Madijanci u celom taboru okrenu mačeve jedni na druge. Vojska pobeže sve do Vet-Asete, u pravcu Serere, do obale Avel-Meole kod Tavata.
007	JDG	007	023	Tada su se sabrali Izrailjci iz Neftalimovog, Asirovog i celog Manasijinog plemena i krenuli u poteru za Madijancima.
007	JDG	007	024	Gedeon je poslao glasnike po celoj Jefremovoj gori poručujući: „Siđite da presretnete Madijance. Odsecite im gazove na Jordanu kod Vitvare.“Svi su se Jefremovci sabrali i zauzeli gazove na Jordanu do Vitvare.
007	JDG	007	025	Oni su uhvatili dva madijanska kneza, Oriva i Ziva. Oriva su ubili kod Orivove stene a Ziva kod Zivove muljare. Potom su se dali u poteru za Madijancima. A Orivovu i Zivovu glavu su doneli Gedeonu preko Jordana.
007	JDG	008	001	Jefremovci rekoše Gedeonu: „Zašto si nam to učinio? Zašto nas nisi pozvao kada si pošao u boj protiv Madijanaca?“Žestoko su ga ukorili.
007	JDG	008	002	Gedeon im odgovori: „Zar se ono što sam ja uradio može meriti sa onim što ste vi uradili? Nije li Jefremovo pabirčenje bolje od Aviezerove berbe?
007	JDG	008	003	Bog je predao u vaše ruke madijanske knezove, Oriva i Ziva. Može li se porediti ono što sam ja učinio sa vašim delom?“Ove reči su stišale njihov gnev prema njemu.
007	JDG	008	004	Gedeon je došao do Jordana i prešao ga. Još uvek su bili u poteri, ali su i on i tri stotine ljudi sa njim bili umorni.
007	JDG	008	005	Gedeon reče stanovnicima Sokota: „Dajte nekoliko hlebova narodu koji ide za mnom, jer su umorni. Ja gonim Zeveja i Salmana, madijanske careve.“
007	JDG	008	006	Sokotski glavari mu odgovoriše: „Jesu li Zevej i Salman već u tvojoj ruci, pa da damo hleba tvojoj vojsci?“
007	JDG	008	007	Gedeon im reče: „U redu! Kad mi Gospod preda u ruke Zeveja i Salmana iskidaću vam meso pustinjskim trnjem i dračem.“
007	JDG	008	008	Odatle je otišao u Fanuil, pa je i njima rekao isto. Međutim, ljudi iz Fanuila su mu odgovorili kao što su mu odgovorili oni iz Sokota.
007	JDG	008	009	Gedeon je rekao Fanuilcima: „Kad se vratim u miru, srušiću ovu kulu.“
007	JDG	008	010	A Zevej i Salman su bili u Karkoru sa svojom vojskom od oko petnaest hiljada. To je sve što je bilo ostalo od sve vojske istočnih naroda; poginulo je stotinu dvadeset hiljada ljudi naoružanih mačem.
007	JDG	008	011	Gedeon ode gore putem kojim prolaze oni što žive pod šatorima, istočno od Novaha i Jogveje, i napadne tabor dok je tabor bio spokojan.
007	JDG	008	012	Dva madijanska cara, Zevej i Salman, pobegoše, ali ih je Gedeon gonio i uhvatio. Svu vojsku im je uplašio.
007	JDG	008	013	Nakon bitke se Gedeon, sin Joasov, vratio preko Hereške uzvišice.
007	JDG	008	014	Uhvatio je nekog momka iz Sokota, pa ga je ispitivao. Momak mu je popisao imena sokotskih glavara i starešina, njih sedamdeset sedam.
007	JDG	008	015	Gedeon je otišao k stanovnicima Sokota i rekao: „Evo Zeveja i Salmona zbog kojih ste mi se narugali, govoreći:’Jesu li Zevej i Salman već u tvojoj ruci, pa da damo hleba tvojoj izmorenoj vojsci?’“
007	JDG	008	016	Onda je uzeo gradske starešine, pa ih je išibao pustinjskim trnjem i dračem. Tako je naučio pameti stanovnike Sokota.
007	JDG	008	017	Fanuilsku kulu je srušio, a stanovnike grada pobio.
007	JDG	008	018	Zatim reče Zeveju i Salmanu: „Kako su izgledali ljudi koje ste pobili na Tavoru?“„Bili su nalik tebi – odgovoriše. Svaki je izgledao kao carev sin.“
007	JDG	008	019	Gedeon reče: „To su bila moja braća, sinovi moje majke. Tako mi Gospoda, da ste im poštedeli život, ne bih vas ubio.“
007	JDG	008	020	Onda reče Jeteru, svome prvencu: „Ustani i ubij ih!“Ali momčić nije potegao mač; plašio se. Bio je, naime, još dečak.
007	JDG	008	021	Zevej i Salman rekoše: „Ustani ti i ubij nas, jer kakav je čovek, takva mu je i snaga.“Gedeon ustade i pobi Zeveja i Salmana. Onda je uzeo mesečiće koju su visili oko vrata njihovih kamila.
007	JDG	008	022	Tada mu Izrailjci rekoše: „Vladaj nad nama, ti, tvoj sin i tvoj unuk, jer si nas izbavio iz madijanske ruke!“
007	JDG	008	023	Gedeon im odgovori: „Ja neću da vladam nad vama, a ni moj sin neće vladati nad vama. Gospod će vladati nad vama.“
007	JDG	008	024	Gedeon nastavi: „Ipak, tražiću od vas jedno: neka mi svako od vas da po jedan prsten od svog plena.“Poraženi su nosili zlatne prstenove, jer su bili Ismailjci.
007	JDG	008	025	Oni odgovore: „Rado ćemo dati!“Prostrli su jedan ogrtač, pa je svaki čovek bacio tamo po jedan prsten od svoga plena.
007	JDG	008	026	Težina zlatnih prstenova koje je Gedeon tražio iznosila je hiljadu sedam stotina šekela zlata, ne računajući mesečiće, lančiće, skerletnu odeću koju su nosili madijanski carevi, i priveske koji su visili o vratovima njihovih kamila.
007	JDG	008	027	Od njih je Gedeon napravio efod i postavio ga u svome gradu, Ofri. Sav se Izrailj poveo za njim, i tako se odao bludu idolopoklonstva. To je bila zamka za Gedeona i njegov dom.
007	JDG	008	028	Tako su Madijanci bili poniženi pred Izrailjcima i nisu više dizali glavu. Zemlja je bila mirna četrdeset godina, dokle god je Gedeon živeo.
007	JDG	008	029	A Jeroval, sin Joasov, ode da živi u svom domu.
007	JDG	008	030	Gedeon je imao sedamdeset sinova koji su potekli od njega, jer je imao mnogo žena.
007	JDG	008	031	On je imao i jednu inoču u Sihemu, koja mu je rodila sina. On mu je dao ime Avimeleh.
007	JDG	008	032	Gedeon, sin Joasov, umre u dubokoj starosti. Sahranili su ga u grobu Joasa, njegovog oca, u Ofri Aviezerovoj.
007	JDG	008	033	Nakon Gedeonove smrti Izrailjci su se ponovo odali bludu idolopoklonstva, služeći Valima, te su proglasili Val-Verita za boga.
007	JDG	008	034	Izrailjci se više nisu sećali Gospoda, Boga svoga, koji ih je izbavio iz ruku svih njihovih neprijatelja unaokolo.
007	JDG	008	035	Nisu više poštovali dom Jerovala – Gedeona, za sve dobro što je učinio za Izrailj.
007	JDG	009	001	Avimeleh, sin Jerovalov, ode u Sihem k braći svoje majke, i reče njima i celom rodu svoje majke:
007	JDG	009	002	„Recite stanovnicima Sihema:’Šta je bolje za vas: da nad vama vlada sedamdeset ljudi, svi Jerovalovi sinovi, ili da nad vama vlada jedan čovek? Setite se da sam ja vaše telo i krv.’“
007	JDG	009	003	Kad su braća njegove majke prenela sve ove reči svim stanovnicima Sihema, njihovo srce se priklonilo Avimelehu. Govorili su: „On je naš brat.“
007	JDG	009	004	Tada su mu dali sedamdeset šekela srebra iz hrama Val-Verita; s tim je Avimeleh unajmio neke ništarije i pustolove, koji su pošli za njim.
007	JDG	009	005	Zatim je otišao u dom svoga oca u Ofru i pobio svoju braću, Jerovalove sinove, njih sedamdeset, na jednom kamenu. Preživeo je samo Jerovalov najmlađi sin, Jotam, koji se sakrio.
007	JDG	009	006	Posle toga su se okupili svi stanovnici Sihema i Vet-Mila i postavili Avimeleha za cara kod hrasta koji stoji kod Sihema.
007	JDG	009	007	Kad su to javili Jotamu, on ode, stade na vrh gore Gerizima i povika iz sveg glasa: „Poslušajte me, meštani Sihema, tako vas čuo Bog!
007	JDG	009	008	Pošla jednom stabla da pomažu cara koji će vladati nad njima. Rekli su maslini:’Vladaj nad nama.’
007	JDG	009	009	Maslina im odgovori:’Zar da se odreknem svoje masnoće, kojom se čini čast bogovima i ljudima, da bih se njihala nad drugim drvećem?’
007	JDG	009	010	Stabla rekoše smokvi:’Dođi i vladaj nad nama.’
007	JDG	009	011	Smokva im odgovori:’Zar da se odreknem svoje slatkoće i svog izvrsnog ploda, da bih se njihala nad drugim drvećem?’
007	JDG	009	012	Stabla rekoše lozi:’Dođi i vladaj nad nama.’
007	JDG	009	013	Ali loza im odgovori:’Zar da se odreknem svoga vina koje veseli bogove i ljude, da bih se njihala nad drvećem?’
007	JDG	009	014	A sva stabla rekoše trnu:’Dođi i vladaj nad nama.’
007	JDG	009	015	Trn odgovori stablima:’Ako zaista hoćete da me pomažete za cara nad vama, dođite i sklonite se u moj hlad. A ako nećete, neka plane oganj iz trna i spali kedrove livanske.’
007	JDG	009	016	Jeste li, dakle, postupili časno i savesno kad ste zacarili Avimeleha? Jeste li dobro postupili prema Jerovalu i njegovom domu? Jeste li mu pravo učinili nakon svega što je učinio za vas?
007	JDG	009	017	Moj je otac ratovao za vas dovevši svoj život u opasnost, te vas izbavio iz ruke madijanske,
007	JDG	009	018	a vi ste danas ustali protiv kuće moga oca i pobili njegove sinove, sedamdeset ljudi na jednom kamenu, i postavili Avimeleha, sina sluškinje, za cara nad meštanima Sihema, jer vam je brat.
007	JDG	009	019	Ako ste postupili časno i savesno prema Jerovalu i njegovom domu, onda se radujte s Avimelehom, i on neka se raduje s vama.
007	JDG	009	020	A ako niste, neka plane oganj iz Avimeleha i spali meštane Sihema i Vet-Mila, i neka plane oganj iz meštana Sihema i Vet-Mila i spali Avimeleha.“
007	JDG	009	021	Tada Jotam pobeže. Pošto je utekao, otišao je u Vir i tamo se nastanio, kako bi se sklonio od svoga brata Avimeleha.
007	JDG	009	022	Avimeleh je vladao nad Izrailjem tri godine.
007	JDG	009	023	Ali Bog unese zao duh između Avimeleha i meštana Sihema, koji nisu bili odani Avimelehu.
007	JDG	009	024	To je bilo zbog toga da se osveti zločin počinjen nad sedamdesetoricom Jerovalovih sinova i da njihova krv padne na Avimeleha, njihovog brata, koji ih je pobio, kao i na meštane Sihema koji su mu pomogli da pobije svoju braću.
007	JDG	009	025	Meštani Sihema su radi njega postavljali zasede po gorskim vrhovima i pljačkali svakog ko je pored njih prolazio putem. To je bilo javljeno Avimelehu.
007	JDG	009	026	Tada je u Sihem došao Gal, sin Evedov, sa svojom braćom, koji je zadobio poverenje meštana Sihema.
007	JDG	009	027	Izađu oni u polje i oberu svoje vinograde. Kad su izmuljali grožđe, upriličili su slavlje; otišli su u hram svojih bogova, gde su jeli, pili i proklinjali Avimeleha.
007	JDG	009	028	Tada Gal, sin Evedov, reče: „Ko je Avimeleh da bismo mu mi, Sihemljani, služili? Zar ne bi trebalo da Jerovalov sin i njegov nadglednik Zevul služe ljudima Emora, oca Sihemova?! Zašto da služimo Avimelehu?
007	JDG	009	029	Da je ovaj narod u mojoj vlasti, ja bih svrgnuo Avimeleha! Rekao bih mu:’Skupi svu svoju vojsku i izađi u boj!’“
007	JDG	009	030	Kad je Zevul, gradski glavar, čuo reči Gala, sina Evedovog, razgnevio se.
007	JDG	009	031	Tajno je poslao glasnike Avimelehu poručivši: „Eno, Gal, sin Evedov, i njegova braća, došli u Sihem i bune grad protiv tebe.
007	JDG	009	032	Zato ustani noću, ti i narod koji je s tobom, i postavi zasedu u polju.
007	JDG	009	033	Ujutro, čim grane sunce, digni se i navali na grad. Kad Gal izađe pred tebe sa narodom koji je s njim, čini s njim šta god hoćeš.“
007	JDG	009	034	Ustane Avimeleh noću, i sav narod s njim, i postave zasedu oko Sihema u četiri čete.
007	JDG	009	035	Čim je Gal, sin Evedov, izašao i stao kod ulaza gradskih vrata, Avimeleh ustane iz zasede sa narodom koji je bio s njim.
007	JDG	009	036	Gal je primetio ljude, pa je rekao Zevulu: „Gle, neki ljudi silaze s gorskih vrhova.“Zevul mu reče: „To su senke sa gora, pa ti se čini kao da su ljudi.“
007	JDG	009	037	Gal opet reče: „Evo, ljudi silaze s visa, a jedna četa dolazi iz pravca Čarobnjakovog hrasta.“
007	JDG	009	038	Zevul mu reče: „Gde ti je sad jezik? Govorio si:’Ko je Avimeleh da bismo mu služili?’ Nisu li to ljudi koje si prezirao? Hajde sad, izađi i ratuj s njim!“
007	JDG	009	039	Gal izađe predvodeći stanovnike Sihema i stupi u boj sa Avimelehom.
007	JDG	009	040	Međutim, Avimeleh je poterao Gala u beg, te je ovaj pobegao. Mnogo ljudi je izginulo sve do vrata.
007	JDG	009	041	Avimeleh je živeo u Arumi, a Zevul je proterao Gala i njegovu braću iz Sihema.
007	JDG	009	042	Sledećeg dana je narod izašao u polje, i to je bilo javljeno Avimelehu.
007	JDG	009	043	Avimeleh povede ljude, podeli ih u tri čete i postavi zasedu u polju. Videvši da narod izlazi iz grada, navalio je na njih i pobio ih.
007	JDG	009	044	Onda Avimeleh i čete koje su bile s njim navale na ulaz od gradskih vrata, a dve čete napadnu sve koji su bili u polju i pobiju ih.
007	JDG	009	045	Avimeleh je ratovao protiv grada celog tog dana. Nakon što je osvojio grad, pobio je ljude koji su bili u njemu. A grad je razorio i posuo ga solju.
007	JDG	009	046	To su čuli svi stanovnici u sihemskoj kuli, pa su otišli u sklonište hrama El-Verita.
007	JDG	009	047	Kad su javili Avimelehu da su svi stanovnici u sihemskoj kuli okupili tamo,
007	JDG	009	048	Avimeleh se popne na goru Salmon, on i svi ljudi s njim, uzme sekiru u ruke i naseče granja, pa ponese na ramenima. Onda reče ljudima s njim: „Što ste videli da sam ja uradio, brzo uradite i vi.“
007	JDG	009	049	Svaki čovek je odsekao po granu, pa su pošli za Avimelehom. Granje su stavili na sklonište i zapalili vatru nad onima unutra. Tako su izginuli svi ljudi iz sihemske kule, oko hiljadu muškaraca i žena.
007	JDG	009	050	Avimeleh ode u Teves. Tamo se utaborio i zauzeo grad.
007	JDG	009	051	Ali usred grada se nalazila jaka kula. Tamo su pobegli svi muškarci i žene – svi stanovnici grada – zatvorili se, i popeli se na krov kule.
007	JDG	009	052	Avimeleh je dospeo do kule i napao je. Kada se približio vratima kule da je zapali,
007	JDG	009	053	neka žena baci mlinski kamen Avimelehu na glavu i slomi mu lobanju.
007	JDG	009	054	On brzo pozva momka koji mu je nosio oružje i reče mu: „Izvadi svoj mač u ubij me, da ne pričaju o meni:’Žena ga je ubila.’“Njegov momak ga je probo i tako je umro.
007	JDG	009	055	Kad su Izrailjci videli da je Avimeleh mrtav, svaki se vratio u svoje mesto.
007	JDG	009	056	Tako je Bog uzvratio Avimelehu za njegov zločin koji je počinio nad svojim ocem pobivši sedamdesetoricu svoje braće.
007	JDG	009	057	A Bog je svalio svaki zločin ljudi iz Sihema na njihovu glavu. Tako ih je stigla kletva Jotama, sina Jerovalova.
007	JDG	010	001	Posle Avimeleha pojavio se Tola, sin Fuve, sin Dodov, iz Isaharovog plemena, da izbavi Izrailj. Živeo je u Samiru, u Jefremovoj gori.
007	JDG	010	002	On je bio sudija Izrailju dvadeset tri godine. Kad je umro, sahranili su ga u Samiru.
007	JDG	010	003	Posle njega pojavio se Jair, Galađanin. On je bio sudija Izrailju dvadeset dve godine.
007	JDG	010	004	On je imao trideset sinova koji su jahali trideset magaraca i vladali nad trideset mesta. Ona se po njima zovu Jairova sela sve do danas, a nalaze se u zemlji galadskoj.
007	JDG	010	005	Kad je Jair umro, sahranili su ga u Kamonu.
007	JDG	010	006	Izrailjci su opet činili što je zlo u očima Gospodnjim. Služili su Valima i Aštartama, i bogovima Arama, i bogovima Sidona, i bogovima Moava, i bogovima Amonaca, i bogovima Filistejaca. Ostavili su Gospoda i nisu mu više služili.
007	JDG	010	007	Zato je Gospod planuo gnevom na Izrailja, i predao ih u ruke Filistejaca i Amonaca,
007	JDG	010	008	koji su od one godine satirali i tlačili Izrailjce. Osamnaest godina su tlačili sve Izrailjce s one strane Jordana, u zemlji Amorejaca, koja je u Galadu.
007	JDG	010	009	A onda su Amonci prešli preko Jordana da ratuju protiv Jude i Venijamina, i doma Jefremovog. Izrailj se našao u velikoj nevolji.
007	JDG	010	010	Tada su Izrailjci zavapili Gospodu govoreći: „Zgrešili smo protiv tebe, jer smo napustili našeg Boga i služili Valima.“
007	JDG	010	011	Gospod reče Izrailjcima: „Nisam li vas izbavljao od Egipćana, Amorejaca, Amonaca, Filistejaca,
007	JDG	010	012	Sidonaca, Amaličana i Maonaca, koji su vas tlačili? Vi ste i tada zavapili k meni, a ja sam vas izbavio iz njihovih ruku.
007	JDG	010	013	Ali vi ste me ostavili i služili drugim bogovima; zato vas neću više izbavljati od njih.
007	JDG	010	014	Idite i vapite bogovima koje ste izabrali sebi. Neka vas oni izbave u času vaše nevolje!“
007	JDG	010	015	Izrailjci rekoše Gospodu: „Zgrešili smo! Čini s nama što ti drago, samo nas izbavi danas.“
007	JDG	010	016	Tada su uklonili strane bogove iz svoje sredine, pa su služili Gospodu, koji nije više mogao da trpi Izrailjevu muku.
007	JDG	010	017	Amonci su se sabrali, i utaborili kod Galada. A Izrailjci su se sabrali i utaborili kod Mispe.
007	JDG	010	018	Narod i glavari galadski rekoše jedan drugom: „Neka čovek koji prvi krene u boj protiv Amonaca bude glavar svim stanovnicima Galada.“
007	JDG	011	001	Jeftaj, Galađanin, je bio silni ratnik. Bio je sin bludnice, a Galad mu je bio otac.
007	JDG	011	002	Ali Galadu je njegova žena rodila sinove. Kad su odrasli, oni su oterali Jeftaja s rečima: „Ti nemaš nasledstva u domu našeg oca jer si sin druge žene.“
007	JDG	011	003	Jeftaj je pobegao od svoje braće i naselio se u zemlji Tov. Tu su se neke ništarije okupile oko njega, pa su s njim pljačkale.
007	JDG	011	004	Nakon izvesnog vremena, Amon je zaratio protiv Izrailja.
007	JDG	011	005	Kad su Amonci zaratili protiv Izrailja, starešine galadske dođu da vrate Jeftaja iz zemlje Tov.
007	JDG	011	006	Rekli su Jeftaju: „Dođi i budi nam vojvoda, da ratujemo protiv Amonaca.“
007	JDG	011	007	Jeftaj odgovori starešinama galadskim: „Niste li me vi mrzeli i oterali me iz doma moga oca? Zašto dolazite k meni sad kad ste u nevolji?“
007	JDG	011	008	Starešine Galada rekoše Jeftaju: „Zato smo se sada vratili k tebi. Ako pođeš s nama i ratuješ protiv Amonaca, bićeš glavar nama i svim stanovnicima Galada.“
007	JDG	011	009	Jeftaj odgovori starešinama Galada: „Ako me odvedete natrag da ratujem protiv Amonaca, i ako mi ih Gospod preda, hoću li vam biti glavar?“
007	JDG	011	010	Galadske starešine odgovore Jeftaju: „Neka Gospod bude svedok među nama; učinićemo kako si rekao.“
007	JDG	011	011	Jeftaj je otišao sa starešinama Galada, a narod ga je postavio sebi za glavara i vojvodu. Jeftaj je ponovio sve svoje uslove pred Gospodom u Mispi.
007	JDG	011	012	Onda je poslao glasnike amonskom caru rekavši: „Šta imaš protiv mene, te si došao k meni da ratuješ protiv moje zemlje?“
007	JDG	011	013	Amonski car odgovori Jeftajevim glasnicima: „Po izlasku iz Egipta, Izrailj je uzeo moju zemlju od Arnona do Jordana i Javoka. Zato mi je sad vrati milom.“
007	JDG	011	014	Jeftaj je ponovo poslao glasnike amonskom caru
007	JDG	011	015	i rekao mu: „Ovako kaže Jeftaj: Izrailj nije uzeo ni moavsku zemlju, ni zemlju Amonaca.
007	JDG	011	016	Po izlasku iz Egipta, Izrailj je išao kroz pustinju do Crvenog mora i došao u Kadis.
007	JDG	011	017	Izrailj je poslao glasnike caru Edoma rekavši:’Dozvoli mi da prođem kroz tvoju zemlju.’ Međutim, edomski car nije hteo da ga posluša. Poslao je glasnike i moavskom caru, ali ni on nije dao svoj pristanak. Tako je Izrailj ostao u Kadisu.
007	JDG	011	018	Nastavljajući pustinjom, Izrailj je zaobišao edomsku i moavsku zemlju i došao istočno od moavske zemlje. Utaborili su se s druge strane Arnona. U moavske predele nisu stupali, jer je Arnon granica Moavu.
007	JDG	011	019	Izrailj je poslao glasnike Sihonu, amorejskom caru, caru Esevona, rekavši mu:’Dozvoli nam da prođemo kroz tvoju zemlju i dođemo na svoje odredište.’
007	JDG	011	020	Ali Sihon nije verovao Izrailju da hoće samo da pređe preko njegovog područja. Sihon je sabrao svu svoju vojsku, utaborio se u Jasi i stupio u rat protiv Izrailja.
007	JDG	011	021	Gospod, Bog Izrailjev, je predao Sihona i svu njegovu vojsku Izrailju u ruke, te je Izrailj osvojio svu zemlju Amorejaca koji su živeli u toj zemlji.
007	JDG	011	022	Osvojili su svu oblast Amorejaca, od Arnona do Javoka, i od pustinje do Jordana.
007	JDG	011	023	Sad kad je Gospod, Bog Izrailjev, izgnao Amorejce pred svojim narodom, Izrailjem, ti bi hteo da nas izgnaš?
007	JDG	011	024	Zar ti ne držiš u posedu ono što ti je dao Hamos, bog tvoj? Tako ćemo i mi zadržati sve ono što nam je Gospod, Bog naš, dao da osvojimo.
007	JDG	011	025	Da nisi možda bolji od Valaka, sina Seforovog, cara moavskog? Da li se on sporio sa Izrailjem? Da li je on ratovao s njima?
007	JDG	011	026	Kad se Izrailj pre tri stotine godina naselio u Esevonu i njegovim naseljima, u Aroiru i njegovim naseljima, i u svim gradovima uz Arnon, zašto ih tada niste oteli?
007	JDG	011	027	Nisam ja tebi skrivio, nego ti meni činiš nepravdu ratujući protiv mene. Neka Gospod, Sudija, danas presudi između Izrailjaca i Amonaca.“
007	JDG	011	028	Ali car Amonaca se nije obazirao na poruku koju mu je Jeftaj poslao.
007	JDG	011	029	Tada Duh Gospodnji siđe na Jeftaja, te on prođe preko područja Galada i Manasije nastavljajući preko Mispe galadske, i od Mispe galadske dođe na Amonce.
007	JDG	011	030	Tu se Jeftaj zavetovao Gospodu, rekavši: „Ako predaš Amonce u moje ruke,
007	JDG	011	031	ko prvi izađe na vrata moje kuće da me dočeka kad se vratim u miru od Amonaca, pripašće Gospodu, i toga ću prineti na žrtvu svespalnicu.“
007	JDG	011	032	Jeftaj ode k Amoncima da ratuje protiv njih i Gospod ih predade u njegove ruke.
007	JDG	011	033	Tukao ih je od Aroira do Minita, dvadeset gradova – i do Avel-Keramima. Bio je to veliki poraz. Tako su Amonci bili poniženi pred Izrailjcima.
007	JDG	011	034	Kad se Jeftaj vratio svojoj kući u Mispu, u susret mu izađe njegova ćerka igrajući uz bubnjeve. Ona mu je bila jedinica; osim nje nije imao drugih sinova i ćerki.
007	JDG	011	035	Kad ju je Jeftaj ugledao, razderao je svoju odeću i zakukao: „Jao, ćerko moja! U kakav si me jad bacila! Zar baš ti da mi doneseš nesreću! Zavetovao sam se Gospodu i ne mogu poreći zavet.“
007	JDG	011	036	Ona mu odgovori: „Oče moj, svojim ustima si se zavetovao Gospodu; učini sa mnom kako si rekao, jer ti je Gospod dao da se osvetiš svojim neprijateljima, Amoncima.“
007	JDG	011	037	Ona još reče svome ocu: „Neka mi se dozvoli ovo: pusti me na dva meseca da idem po gorama s mojim drugaricama, da oplačem svoje devičanstvo.“
007	JDG	011	038	On odgovori: „Idi!“Pustio ju je na dva meseca. Ona je otišla sa svojim drugaricama i oplakivala svoje devičanstvo na gorama.
007	JDG	011	039	Kada su se navršila dva meseca, vratila se svome ocu, a on je izvršio nad njom zavet kojim se zavetovao. I nikada nije upoznala čoveka. Otuda običaj u Izrailju
007	JDG	011	040	da svake godine Izrailjeve devojke odlaze i oplakuju ćerku Jeftaja Galađanina, četiri dana u godini.
007	JDG	012	001	A Jefremovci se sakupe i dođu na sever. Rekli su Jeftaju: „Zašto si išao da ratuješ protiv Amonaca a da nisi pozvao i nas da idemo s tobom? Zapalićemo ti kuću nad tobom!“
007	JDG	012	002	Jeftaj im odgovori: „Ja i moj narod smo imali veliki spor sa Amoncima. I vas sam pozvao, ali vi niste došli da me izbavite iz njihovih ruku.
007	JDG	012	003	Kad sam video da izbavljenje ne stiže, stavio sam glavu u torbu i pošao na Amonce, a Gospod ih je predao u moje ruke. Zašto ste, dakle, došli danas da ratujete protiv mene?“
007	JDG	012	004	Tada je Jeftaj sabrao sve Galađane i stupio u boj protiv Jefrema. Galađani su potukli Jefrema, jer su Jefremovci govorili: „Vi ste, Galađani, Jefremovi begunci, koji žive usred Jefrema i Manasije.“
007	JDG	012	005	Galađani su presekli Jefremu gazove na Jordanu. Kad bi neko od Jefremovih begunaca rekao: „Pustite me da prođem“– Galađani bi ga pitali: „Jesi li Jefremovac?“Kad bi ovaj odgovorio: „Nisam“–
007	JDG	012	006	oni bi mu rekli: „Reci Šibolet.“Ako bi on rekao: „Sibolet“– jer nije umeo da izgovori, oni bi ga zgrabili i ubili na jordanskim gazovima. Tom prilikom poginulo je četrdeset dve hiljade Jefremovaca.
007	JDG	012	007	Jeftaj je bio sudija u Izrailju šest godina. Kad je Jeftaj Galađanin umro, sahranili su ga u jednom od galadskih gradova.
007	JDG	012	008	Posle njega je sudija u Izrailju bio Avesan iz Vitlejema.
007	JDG	012	009	On je imao trideset sinova i trideset ćerki, koje je poudavao na razne strane. I sinovima je doveo žene sa strane. On je bio sudija u Izrailju sedam godina.
007	JDG	012	010	Kad je Avesan umro, bio je sahranjen u Vitlejemu.
007	JDG	012	011	Posle njega je sudija u Izrailju bio Elon Zavulonac. On je sudio u Izrailju deset godina.
007	JDG	012	012	Kad je Elon Zavulonac umro, sahranili su ga u Ajalonu, u zemlji Zavulonovoj.
007	JDG	012	013	Posle njega je sudija u Izrailju bio Avdon, sin Elila Piratonjanina.
007	JDG	012	014	On je imao četrdeset sinova i trideset unuka koji su jahali sedamdeset magaraca. On je bio sudija u Izrailju osam godina.
007	JDG	012	015	Kad je Avdon, sin Elila Piratonjanina umro, bio je sahranjen u Faratonu u Jefremovoj zemlji, u amaličkom gorju.
007	JDG	013	001	Ali Izrailjci nastaviše da čine što je zlo u Gospodnjim očima. Zato ih je Gospod predao u ruke Filistejcima za četrdeset godina.
007	JDG	013	002	A bio je jedan čovek iz Saraje, iz Danovog plemena, po imenu Manoje. Njegova žena je bila nerotkinja i nije imala dece.
007	JDG	013	003	Anđeo Gospodnji se ukazao ženi i rekao joj: „Ti si nerotkinja i nemaš dece, ali ćeš zatrudneti i roditi sina.
007	JDG	013	004	Od sada se pazi: ne pij vina, ni žestoka pića, i ne jedi ništa što je nečisto.
007	JDG	013	005	Vidi, zatrudnećeš i rodićeš sina. Neka britva ne prelazi preko njegove glave, jer će dečak od majčine utrobe biti nazirej, posvećen Bogu. On će početi da izbavlja Izrailja iz filistejskih ruku.“
007	JDG	013	006	Žena dođe i ispriča to svome mužu rekavši: „Čovek Božiji je došao k meni; izgledao je kao Anđeo Gospodnji. Veoma sam se uplašila, pa ga nisam pitala odakle je, a on mi nije rekao kako se zove.
007	JDG	013	007	Rekao mi je:’Evo, zatrudnećeš i rodićeš sina. Od sada ne pij vina ni žestoka pića, i ne jedi ništa što je nečisto, jer će dečak biti nazirej Božiji od majčine utrobe do smrti.’“
007	JDG	013	008	Manoje se tada ovako pomolio Gospodu: „Molim te, Gospode! Neka čovek Božiji koga si poslao ponovo dođe k nama, i nauči nas šta da činimo sa dečakom kad se rodi.“
007	JDG	013	009	Bog je uslišio Manojev glas. Anđeo Gospodnji je ponovo došao k ženi dok je ona sedela u polju. Njen muž, Manoje, nije bio s njom.
007	JDG	013	010	Žena je brzo otrčala i ispričala to svom mužu. Rekla mu je: „Evo, ukazao mi se onaj čovek koji mi je došao onog dana.“
007	JDG	013	011	Manoje ustade i ode za svojom ženom. Kad je došao k čoveku, upitao ga je: „Jesi li ti onaj čovek koji je govorio s mojom ženom?“On odgovori: „Jesam.“
007	JDG	013	012	Manoje reče: „Kad se ispune tvoje reči, kakav će biti dečakov način života? Kako treba postupati s njim?“
007	JDG	013	013	Anđeo Gospodnji odgovori Manoju: „Žena mora da se uzdržava od svega što sam joj rekao.
007	JDG	013	014	Neka ne jede ništa što dolazi od vinove loze. Neka ne pije vina ni žestoka pića, i neka ne jede ništa nečisto. Neka drži sve što sam joj zapovedio.“
007	JDG	013	015	Manoje reče Anđelu Gospodnjem: „Rado bismo te zadržali i zgotovili ti jare.“
007	JDG	013	016	Anđeo Gospodnji reče Manoju: „Da me i zadržite, ja ne bih jeo tvoju hranu. Ali ako hoćeš da prineseš žrtvu svespalnicu, prinesi je Gospodu.“Manoje nije znao da je to Anđeo Gospodnji.
007	JDG	013	017	Manoje tada upita Anđela Gospodnjeg: „Kako ti je ime, da bismo mogli da te častimo kad se ispune tvoje reči?“
007	JDG	013	018	Anđeo Gospodnji reče: „Zašto me pitaš za moje ime; ono je čudesno.“
007	JDG	013	019	Manoje uze jare i prinos, i na steni ih prinese kao svespalnicu Gospodu, koji čini čudesa. Dok su Manoje i njegova žena gledali
007	JDG	013	020	kako se plamen sa žrtvenika diže k nebu, Anđeo Gospodnji se uznese u plamenu s žrtvenika. Videvši to, Manoje i njegova žena padoše ničice.
007	JDG	013	021	Anđeo Gospodnji nije se više ukazivao Manoju i njegovoj ženi. Tada je Manoje shvatio da je to bio Anđeo Gospodnji.
007	JDG	013	022	Manoje reče svojoj ženi: „Jamačno ćemo umreti jer smo videli Boga!“
007	JDG	013	023	Njegova žena mu reče: „Da je Gospod hteo da nas usmrti, ne bi prihvatio svespalnicu i prinos iz naših ruku, ne bi nam dozvolio da vidimo sve ovo, niti bi nam obznanio tako nešto.“
007	JDG	013	024	Žena rodi sina i dade mu ime „Samson“. Dečak je odrastao a Gospod ga je blagoslovio.
007	JDG	013	025	Duh Gospodnji je počeo da deluje u njemu u Danovom taboru, između Saraje i Estaola.
007	JDG	014	001	Jednom Samson siđe u Timnu i zapazi tamo filistejsku devojku.
007	JDG	014	002	Kad se vratio gore ispričao je to ocu i majci. Rekao je: „Video sam filistejsku devojku u Timni. Zato mi je sada uzmite za ženu.“
007	JDG	014	003	Njegovi otac i majka mu rekoše: „Zar nema devojaka u tvome bratstvu i u celom našem narodu, da moraš ići da uzmeš sebi ženu od neobrezanih Filistejaca?“Samson odgovori ocu i majci: „Nju mi uzmite, jer ona je za mene ona prava.“
007	JDG	014	004	Njegov otac i njegova majka nisu znali da to dolazi od Gospoda, koji je tražio zadevicu s Filistejcima. U to vreme su Filistejci vladali nad Izrailjem.
007	JDG	014	005	Samson je sišao u Timnu sa svojim ocem i svojom majkom. Kad su došli do timnjanskih vinograda, mladi lav ričući krene prema njemu.
007	JDG	014	006	Duh Gospodnji siđe na njega, i on golim rukama rastrže lava kao jare. Ipak, ocu i majci nije rekao šta je uradio.
007	JDG	014	007	Onda je otišao k onoj devojci i pričao sa njom; ona je za Samsona bila ona prava.
007	JDG	014	008	Kad se posle izvesnog vremena vratio da je odvede, skrenuo je da pogleda mrtvog lava, a ono, u mrtvom lavu roj pčela i med.
007	JDG	014	009	Zahvatio je med šakom, pa ga je idući jeo. Onda je otišao svome ocu i svojoj majci, i dao meda i njima, te su i oni jeli. Međutim, nije im rekao da ga je uzeo iz mrtvog lava.
007	JDG	014	010	Njegov otac ode k devojci i Samson napravi tamo gozbu, kako su to običavali mladi ljudi.
007	JDG	014	011	Čim su ga videli odredili su mu trideset pratilaca da budu uz njega.
007	JDG	014	012	Tada im je Samson rekao: „Dozvolite mi da vam postavim zagonetku. Ako je odgonetnete za sedam dana gozbe, daću vam trideset lanenih košulja i trideset svečanih haljina.
007	JDG	014	013	A ako ne budete mogli da je odgonetnete, vi ćete meni dati trideset lanenih košulja i trideset svečanih haljina.“Oni rekoše: „Reci svoju zagonetku, mi te slušamo.“
007	JDG	014	014	Samson im reče: „Od onog koji jede izašlo je jelo, od jakoga izašlo je slatko.“Tri dana nisu mogli da odgonetnu zagonetku.
007	JDG	014	015	Četvrtog dana rekoše njegovoj ženi: „Izmami od svog muža rešenje zagonetke, ili ćemo spaliti i tebe i kuću tvoga oca. Zar ste nas pozvali ovde da nas opljačkate?“
007	JDG	014	016	Samsonova žena je došla pred njega plačući i govoreći: „Ti me svakako mrziš i ne voliš me. Postavio si zagonetku mojim sunarodnicima, a meni je nisi rastumačio?“On joj odgovori: „Nisam je rastumačio svome ocu i svojoj majci, a tebi da je rastumačim?“
007	JDG	014	017	Ona je tako plakala pred njim sedam dana, koliko je trajala njihova gozba. Sedmoga dana joj je rastumačio zagonetku, jer je toliko navaljivala na njega. Ona je onda odala zagonetku svojim sunarodnicima.
007	JDG	014	018	Sedmoga dana, pre zalaska sunca, meštani grada mu rekoše: „Šta je slađe od meda, i šta je jače od lava?“Samson im reče: „Da niste orali s mojom junicom, moju zagonetku ne biste rešili!“
007	JDG	014	019	Tada Duh Gospodnji siđe na njega, te on ode u Askalon i pobi trideset ljudi. Skinuo je s njih odeću i dao svečane haljine onima što su odgonetnuli zagonetku. Tako razjaren vratio se gore očevoj kući.
007	JDG	014	020	A Samsonovu ženu su dali jednom od njegovih svadbenih pratilaca koji je bio uz njega.
007	JDG	015	001	Posle nekog vremena, u vreme žetve pšenice, Samson dođe da poseti svoju ženu noseći joj jare. Rekao je: „Hoću da uđem k svojoj ženi u sobu.“Ali njen otac mu nije dao da uđe.
007	JDG	015	002	Njen otac mu reče: „Bio sam uveren da je mrziš, pa sam je dao jednom od tvojih pratilaca. Nije li njena mlađa sestra lepša od nje? Uzmi nju umesto one.“
007	JDG	015	003	Samson im reče: „Ovaj put neću biti kriv Filistejcima kad im učinim neko zlo.“
007	JDG	015	004	Samson ode, uhvati tri stotine lisica, okrene ih repom prema repu i sveže im po jednu baklju između dva repa.
007	JDG	015	005	Onda zapali baklje i pusti lisice među filistejsku letinu. Tako je spalio požnjevenu i nepožnjevenu letinu, vinograde i maslinike.
007	JDG	015	006	Filistejci su se pitali: „Ko je ovo učinio?“Rekli su im: „To je bio Samson, zet jednog Timnjanina, zato što je ovaj uzeo njegovu ženu i dao je jednom od njegovih pratilaca.“Tada se Filistejci dignu i spale i nju i njenog oca.
007	JDG	015	007	Samson im je na to rekao: „Kad ste to uradili, neću se smiriti dok vam se ne osvetim.“
007	JDG	015	008	Istukao ih je uzduž i popreko nanevši im veliki poraz. Onda je otišao, nastanio se u pećinu Etamske stene.
007	JDG	015	009	Ali Filistejci se dignu i utabore se u Judi. Bili su se raširili do Lehije.
007	JDG	015	010	Judejci im rekoše: „Zašto ste se ustali protiv nas?“Oni im odgovoriše: „Ustali smo da svežemo Samsona i učinimo mu kako je on učinio nama.“
007	JDG	015	011	Tada je tri hiljade ljudi iz Judinog plemena otišlo do ruba Etamske pećine i reklo Samsonu: „Zar ti nije poznato da Filistejci vladaju nad nama? Šta si nam to učinio?“On im odgovori: „Kako su oni meni učinili, tako sam ja učinio njima.“
007	JDG	015	012	Oni mu rekoše: „Došli smo da te svežemo i predamo Filistejcima u ruke.“Samson im reče: „Zakunite mi se da me vi sami nećete ubiti!“
007	JDG	015	013	„Nećemo – rekoše mu – samo ćemo te svezati i predati u njihove ruke, ali te nećemo ubiti.“Zatim su ga svezali sa dva nova konopca i odveli iz pećine.
007	JDG	015	014	Kad je došao do Lehije, Filistejci krenuše na njega kličući od radosti. Tada ga Duh Gospodnji obuze, i konopci oko njegovih ramena postadoše kao laneni konci spaljeni vatrom, te sveze spadoše sa njegovih ruku.
007	JDG	015	015	Tu je našao svežu magareću čeljust, dohvatio je i njome pobio hiljadu ljudi.
007	JDG	015	016	Samson reče: „Magarećom čeljusti gomilu sam na gomilu naslagao; magarećom čeljusti pobio sam hiljadu.“
007	JDG	015	017	Kad je to izrekao, bacio je čeljust iz svoje ruke i nazvao ono mesto „Ramat-Lehija“.
007	JDG	015	018	Kako je bio veoma žedan, zavapio je ka Gospodu i rekao: „Gospode, ti si izvojevao ovo veliko izbavljenje rukom svoga sluge. Zar sad da umrem od žeđi i padnem u ruke neobrezanima?“
007	JDG	015	019	Gospod probi šupljinu što je kod Lehije i odatle izbi voda. Samson se napio, povratio snagu i oporavio se. Zato je to mesto nazvao En-Akore, a ono je do danas u Lehiji.
007	JDG	015	020	On je bio sudija u Izrailju za vreme filistejske [vladavine] dvadeset godina.
007	JDG	016	001	Jednom je Samson otišao u Gazu. Tamo je video neku bludnicu i ušao k njoj.
007	JDG	016	002	Ljudima u Gazi je bilo javljeno: „Samson je došao ovamo!“Tada su ga opkolili i cele noći čekali u zasedi na njega kod gradskih vrata. Pritajili su se cele noći, misleći: „Ubićemo ga kad svane zora.“
007	JDG	016	003	Samson je ležao do ponoći, a onda je ustao, dohvatio gradska vrata s oba dovratka i iščupao ih zajedno s prevornicom. Zatim je vrata stavio na ramena i izneo ih na vrh jednog brda koje se nalazi kod Hevrona.
007	JDG	016	004	Posle toga, Samson je zavoleo jednu devojku iz doline Sorika, koja se zvala Dalila.
007	JDG	016	005	Filistejski knezovi odu gore k njoj i reknu joj: „Gledaj da izmamiš od njega gde se krije njegova velika snaga, kako bismo mogli da ga svladamo, svežemo i pokorimo. Svaki od nas će ti, zauzvrat, dati po hiljadu i stotinu srebrnih šekela.“
007	JDG	016	006	Dalila reče Samsonu: „Reci mi gde se krije tvoja velika snaga? Čime bi mogao da budeš vezan i svladan?“
007	JDG	016	007	Samson joj odgovori: „Da me vežu sa sedam svežih volujskih žila, koje se još nisu osušile, izgubio bih snagu i postao kao svaki drugi čovek.“
007	JDG	016	008	Filistejski knezovi su joj doneli sedam svežih volujskih žila, još neosušenih, i ona ga je vezala njima.
007	JDG	016	009	A kod nje u sobi čekala je zaseda. Ona povika: „Samsone, Filistejci idu na tebe!“On pokida žile kao što se kudelja prekine kad je dohvati vatra. Tako se nije saznalo gde se krije njegova snaga.
007	JDG	016	010	Dalila reče Samsonu: „Eto, ti si terao šegu sa mnom i ispričao mi laži. A sad mi reci čime bi mogli da te svežu.“
007	JDG	016	011	On joj reče: „Da me vežu novim, još neupotrebljenim konopcima, izgubio bih snagu i postao kao svaki drugi čovek.“
007	JDG	016	012	Tada Dalila uze sedam novih konopaca i sveza ga njima. Onda mu viknu: „Samsone, Filistejci idu na tebe!“Zaseda je, naime, čekala u sobi. Ali on pokida konopce na svojim ramenima kao konce.
007	JDG	016	013	Dalila reče Samsonu: „Eto, ti sve vreme teraš šegu sa mnom i pričaš mi laži. Reci mi čime mogu da te vežu.“On joj odgovori: „Da mi upletu sedam pramenova kose na razboj i zaglave ih klinom, postao bih kao svaki drugi čovek.“
007	JDG	016	014	Dok je on spavao, ona uplete sedam pramenova njegove kose na razboj i zaglavi ih klinom. Onda mu viknu: „Samsone, Filistejci idu na tebe!“On se probudi iz sna, i istrgne i klin, i razboj i osnovu.
007	JDG	016	015	Ona mu reče: „Kako možeš reći da me voliš, kad srcem nisi sa mnom? Triput si već terao šegu sa mnom i nisi mi rekao gde se krije tvoja velika snaga.“
007	JDG	016	016	Ali kako mu je ona svakoga dana dodijavala svojim rečima i saletala ga, smučilo mu se do smrti,
007	JDG	016	017	pa joj je otvorio celo svoje srce. Rekao joj je: „Britva nikada nije prešla preko moje glave, jer sam nazirej Božiji od majčine utrobe. Da se ošišam, snaga bi me napustila; izgubio bih snagu i postao kao svaki drugi čovek.“
007	JDG	016	018	Kad je Dalila videla da joj je otvorio celo svoje srce, poručila je filistejskim knezovima: „Dođite sada, jer mi je otvorio celo svoje srce.“Filistejski knezovi dođu k njoj, noseći srebro u rukama.
007	JDG	016	019	Ona ga je uspavala na svome krilu i pozvala jednog čoveka, pa mu je odsekla sedam pramenova kose s glave. Prvo ga je ona savladala. Tako ga je napustila snaga.
007	JDG	016	020	Onda je viknula: „Samsone, Filistejci idu na tebe!“On se probudio iz sna misleći: „Izvući ću se kao i ranije i oslobodiću se“, jer nije znao da je Gospod odstupio od njega.
007	JDG	016	021	Tada su ga Filistejci uhvatili i iskopali mu oči. Zatim su ga odveli u Gazu i okovali ga bronzanim okovima. U tamnici je okretao mlin.
007	JDG	016	022	Međutim, odsečena kosa je počela da raste.
007	JDG	016	023	A Filistejski knezovi bili su se okupili da prinesu veliku žrtvu svome bogu Dagonu i da se provesele. Rekli su: „Naš bog nam je predao u ruke našeg neprijatelja Samsona.“
007	JDG	016	024	Kad je narod video Samsona, slavio je svoga boga i klicao: „Naš bog nam je predao u ruke našeg neprijatelja Samsona, koji je opustošio našu zemlju i pobio mnoge od nas.“
007	JDG	016	025	Kad im se srce ispunilo radošću, povikali su: „Pozovite Samsona da nas zabavlja!“Doveli su Samsona iz tamnice, te je ovaj igrao pred njima. Onda su ga postavili između stubova.
007	JDG	016	026	Samson reče momku koji ga je vodio za ruku: „Ostavi me tamo gde mogu da opipam stubove na kojima građevina počiva, da se naslonim na njih.“
007	JDG	016	027	A zgrada je bila puna muškaraca i žena. Tamo su bili i svi filistejski knezovi. Samo je na krovu bilo oko tri hiljade muškaraca i žena koji su gledali kako Samson igra.
007	JDG	016	028	Samson zazva Gospoda i reče: „Gospode Bože, seti me se i daj mi snagu još samo ovaj put, o, Bože, da se odjednom osvetim Filistejcima za svoje oči!“
007	JDG	016	029	Samson napipa dva srednja stuba na kojima je zgrada počivala, opre se o njih, desnicom o jedan, a levicom o drugi,
007	JDG	016	030	i reče: „Neka umrem s Filistejcima!“Zatim ih je svom snagom gurnuo, te se zgrada srušila na knezove i na narod koji je bio u njoj. Onih koje je pobio umirući, bilo je više nego onih koje je pobio za života.
007	JDG	016	031	Tada su došla njegova braća i sav dom oca njegovog, uzela ga i odnela gore. Sahranili su ga između Saraje i Estaola u grobu njegovog oca, Manoja. On je sudio Izrailju dvadeset godina.
007	JDG	017	001	Bio neki čovek iz Jefremove gore po imenu Miheja.
007	JDG	017	002	On je rekao svojoj majci: „Hiljadu i stotinu srebrnih šekela koji su ti ukradeni, zbog kojih si preda mnom izrekla kletvu – to srebro je kod mene, ja sam ga uzeo.“Njegova majka mu reče: „Neka te Gospod blagoslovi, sine moj!“
007	JDG	017	003	Tih hiljadu i stotinu srebrnih šekela je vratio svojoj majci. Majka mu reče: „Srebro koje sam posvetila Gospodu, dajem svome sinu, da od njega načini rezanog i livenog idola. Sada ti ih vraćam.“
007	JDG	017	004	Kad je [Miheja] vratio srebro svojoj majci, ona je uzela dve stotine srebrnih šekela i dala ih zlataru. On je od njih načinio rezanog i livenog idola koji je stajao u Mihejinoj kući.
007	JDG	017	005	Ovaj čovek, Miheja, je posedovao svetište. On je načinio efod i kućne idole, i posvetio jednog od svojih sinova za svoga sveštenika.
007	JDG	017	006	U ono vreme nije bilo cara u Izrailju, i svako je radio što mu se činilo pravo.
007	JDG	017	007	A bio je jedan mladić iz Vitlejema Judinog, iz Judinog plemena. On je bio Levit koji je živeo tamo kao došljak.
007	JDG	017	008	Taj čovek je otišao iz grada Vitlejema u Judi da nađe sebi mesto da se naseli kao došljak. Putujući došao je u Jefremovu goru do Mihejine kuće.
007	JDG	017	009	Miheja ga upita: „Odakle dolaziš?“Levit mu odgovori: „Ja sam iz Vitlejema u Judi, i tražim da se negde nastanim.“
007	JDG	017	010	Miheja mu reče: „Ostani da živiš kod mene i budi mi ocem i sveštenikom, a ja ću ti davati deset srebrnih šekela godišnje, odeću i hranu.“Levit ode k njemu.
007	JDG	017	011	Levit je pristao da živi kod tog čoveka, i mladić mu je bio kao jedan od njegovih sinova.
007	JDG	017	012	Miheja je posvetio Levita i on mu je postao sveštenik. Mladić je živeo u Mihejinoj kući.
007	JDG	017	013	Miheja reče: „Sada znam da će mi Gospod dati napretka, zato što imam Levita za sveštenika.“
007	JDG	018	001	U ono vreme, kada nije bilo cara u Izrailju, Danovo pleme je tražilo sebi zemlju da se naseli, jer do tada nije primilo u posed zemlju među Izrailjevim plemenima.
007	JDG	018	002	Zato su Danovci iz svoga plemena poslali petoricu hrabrih ratnika iz Saraje i Estaola, da uhode zemlju i istraže je. Rekli su im: „Idite i izvidite zemlju.“Oni odu u Jefremovu goru, u Mihejinu kuću, i tamo prespavaju.
007	JDG	018	003	Kad su bili kod Mihejine kuće, prepoznali su glas mladoga Levita. Svrate oni tamo i upitaju ga: „Ko te je doveo ovamo? Šta radiš ovde? Zašto si tu?“
007	JDG	018	004	On im odgovori: „Tako i tako je Miheja učinio za mene. On me je unajmio, te sam postao njegov sveštenik.“
007	JDG	018	005	Oni mu rekoše: „Pitaj Boga da znamo hoće li put na koji smo pošli biti uspešan?“
007	JDG	018	006	On im reče: „Idite u miru. Gospod bdi nad putem na koji ste pošli.“
007	JDG	018	007	Tih pet ljudi odu i dođu u Lais. Videli su da narod u njemu živi spokojno, po običaju Sidonaca – mirno i spokojno. Osvajači im nisu upadali u zemlju, a nije bilo ni vladara. Osim toga, bili su daleko od Sidonaca, i ni sa kim nisu imali dodira.
007	JDG	018	008	Kad su se vratili svojoj braći u Saraju i Estaol, njihova braća su ih pitala: „Kakve vesti donosite?“
007	JDG	018	009	Oni im odgovoriše: „Dižite se! Krenimo gore na njih, jer videli smo da je zemlja veoma dobra! Šta još čekate? Ne oklevajte da odete i zauzmete tu zemlju.
007	JDG	018	010	Kad dođete tamo, naći ćete bezbrižan narod, a i zemlja je prostrana. Gospod je predao zemlju u vaše ruke. To mesto ne oskudeva ni u čemu što zemlja daje.“
007	JDG	018	011	Tada je šest stotina naoružanih ljudi iz Danovog plemena krenulo iz Saraje i Estaola.
007	JDG	018	012	Otišli su gore i utaborili se kod Kirijat-Jarima u Judi. Zato se to mesto sve do danas zove „Danov tabor“. Ono se nalazi zapadno od Kirijat-Jarima.
007	JDG	018	013	Odatle su otišli u Jefremovu goru i došli do Mihejine kuće.
007	JDG	018	014	Ona petorica što su išla da uhode zemlju Lais rekoše svojoj braći: „Znate li da u ovim kućama postoje efod i kućni idoli, te idol rezani i liveni? Sad znate šta da radite.“
007	JDG	018	015	Onda su svratili tamo i ušli u kuću mladoga Levita, kod Mihejine kuće, i upitali ga za zdravlje.
007	JDG	018	016	Šest stotina ljudi iz Danovog plemena, naoružanih za rat, ostalo je da stoji na ulazu kapije.
007	JDG	018	017	A ona petorica što su išli gore da uhode zemlju odu unutra i uzmu rezani kip, efod, kućne idole, i livenog idola. Sveštenik je stajao na ulazu kapije uz onih šest stotina ljudi naoružanih za rat.
007	JDG	018	018	Kad su ušli u Mihejinu kuću i uzeli rezani kip, efod, kućne idole i livenog idola, sveštenik im reče: „Šta to radite?“
007	JDG	018	019	Oni mu odgovoriše: „Umukni! Stavi ruku na usta i pođi s nama. Bićeš nam ocem i sveštenikom. Nije li za tebe bolje da budeš sveštenik celom plemenu u Izrailju, nego da budeš sveštenik u domu jednog čoveka?“
007	JDG	018	020	Sveštenik se tome obradovao; uzeo je efod, kućne idole i rezani kip, pa se pridružio narodu.
007	JDG	018	021	Onda su se okrenuli i nastavili put. Napred su pustili decu, sitnu stoku, i imovinu.
007	JDG	018	022	Oni su se već bili udaljili od Mihejine kuće, kad su žitelji kuća koje su bile oko Mihejine kuće digli viku i dali se u poteru za Danovcima.
007	JDG	018	023	Pošto su vikali za njima, Danovci su se okrenuli i rekli Miheji: „Šta je s tobom? Zašto si digao narod?“
007	JDG	018	024	[Miheja] odgovori: „Uzeli ste bogove koje sam napravio i sveštenika, i otišli. Šta meni ostaje? I još me pitate:’Šta je s tobom?’“
007	JDG	018	025	Danovci mu rekoše: „Glasa više da nisi pustio za nama! Inače bi neki besni ljudi mogli da se obore na tebe, pa bi navukao propast i na sebe i na svoju porodicu.“
007	JDG	018	026	Danovci, zatim, odu svojim putem, a Miheja, videvši da su jači od njega, okrene se i vrati svojoj kući.
007	JDG	018	027	Danovci su uzeli ono što je Miheja napravio, i sveštenika koji je bio kod njega, pa su navalili na Lais, na mirne i bezbrižne ljude. Pobili su ih oštricom mača, a grad su spalili.
007	JDG	018	028	Nije bilo nikoga da ih izbavi, jer je grad bio daleko od Sidona, i ni sa kim nisu imali dodira. Grad je ležao u dolini, koja je bila kod Vet-Reova. Danovci su iznova sagradili grad i naselili se u njemu.
007	JDG	018	029	Nazvali su ga Dan, po imenu svoga praoca Dana, koji se rodio Izrailju. Grad se pre toga zvao „Lais“.
007	JDG	018	030	Danovci su postavili sebi idola, a Jonatan, sin Girsama, Mojsijevog sina, i njegovi sinovi, bili su sveštenici Danovom plemenu, sve do vremena izgnanstva zemlje.
007	JDG	018	031	Postavili su sebi Mihejinog idola, koji je ovaj napravio, tako da je stajao tamo za sve vreme dok je Dom Božiji bio u Silomu.
007	JDG	019	001	U ono vreme, kada nije bilo cara u Izrailju, živeo je na kraju Jefremove gore neki čovek, Levit. On je sebi uzeo inoču iz Vitlejema Judinog.
007	JDG	019	002	Ali inoča se naljutila na njega, pa je pobegla od njega u dom svoga oca u Vitlejem Judin. Tamo je bila četiri meseca.
007	JDG	019	003	Njen muž ode za njom da je ubedi da se vrati. Sa sobom je vodio slugu i par magaraca. Ona ga je dovela u kuću njenog oca. Kad ga je njen otac video, radosno ga je primio.
007	JDG	019	004	Njegov tast, devojčin otac, je navalio na njega da ostane, pa je ostao s njim tri dana. Tamo su jeli, pili i noćili.
007	JDG	019	005	Četvrtog dana su poranili; on se spremio da ide, ali je devojčin otac rekao svome zetu: „Okrepi se zalogajem hleba, pa onda idite.“
007	JDG	019	006	Njih dvojica su seli, pa su jeli i pili zajedno. Onda je devojčin otac rekao tom čoveku: „Hajde, ostani još noćas i proveseli se.“
007	JDG	019	007	Čovek je ustao da krene, ali je njegov tast navalio na njega, te je opet prespavao tamo.
007	JDG	019	008	Kad je petoga dana poranio da ide, devojčin otac mu reče: „Okrepi se i sačekaj dok odmakne dan.“Tako su obojica jeli.
007	JDG	019	009	Čovek je, zatim, ustao da pođe sa svojom inočom i momkom. Njegov tast, devojčin otac, mu reče: „Evo, dan naginje k večeri; prenoćite ovde, jer dan je na izmaku. Prenoći ovde i proveseli se, a sutra poranite i pođite na put svojoj kući.“
007	JDG	019	010	Ali čovek nije hteo da prenoći, nego je ustao i otišao. Došao je na domak Jevusa, to jest, Jerusalima, vodeći sa sobom par osedlanih magaraca, svoju inoču i slugu.
007	JDG	019	011	Dan je skoro sasvim bio na izmaku kad su bili kod Jevusa. Tada sluga reče svome gospodaru: „Hajde da svratimo u ovaj jevusejski grad i prenoćimo u njemu.“
007	JDG	019	012	Njegov gospodar mu reče: „Nećemo da svraćamo u grad stranaca koji nisu Izrailjci, nego ćemo ići u Gavaju.“
007	JDG	019	013	Levit još reče svome sluzi: „Hajde da stignemo do kojeg od onih mesta i prenoćimo u Gavaji ili u Rami.“
007	JDG	019	014	Tako su nastavili da putuju. Sunce je već bilo zašlo kad su bili blizu Gavaje, koja pripada Venijaminovom [plemenu].
007	JDG	019	015	Skrenuli su tamo da prenoće u Gavaji. Levit je ušao u grad i seo na gradski trg, ali nije bilo nikoga da ih primi u kuću da prenoće.
007	JDG	019	016	A neki starac se uveče vraćao s njive nakon posla. On je bio iz Jefremove gore, ali je živeo kao došljak u Gavaji. Stanovnici mesta su bili Venijaminovci.
007	JDG	019	017	Podigavši pogled ugledao je putnika na gradskom trgu. „Kuda ideš? – upita starac. I odakle dolaziš?“
007	JDG	019	018	Levit mu odgovori: „Idemo od Vitlejema Judinog na kraj Jefremove gore. Ja sam odande. Putovao sam u Vitlejem Judin i idem u Dom Gospodnji, ali nema nikoga da me primi u svoj dom.
007	JDG	019	019	Mi imamo slamu i seno za naše magarce, a hleba i vina za mene, za tvoju sluškinju i za momka s tvojim slugama. Ni u čemu ne oskudevamo.“
007	JDG	019	020	Starac mu odgovori: „Mir s tobom! Ja ću se postarati za sve što ti treba. Samo nemoj provesti noć na trgu.“
007	JDG	019	021	Tada ga je doveo svojoj kući i dao krmu magarcima. Zatim su oprali noge, pa su jeli i pili.
007	JDG	019	022	Dok su se oni gostili, neki ljudi iz grada, ništarije, opkole kuću i počnu da lupaju na vrata. Rekli su starcu, gospodaru kuće: „Izvedi čoveka koji je došao u tvoju kuću da spavamo s njim.“
007	JDG	019	023	Gospodar kuće izađe pred njih i reče im: „Ne, braćo! Ne činite takva zla! Taj čovek je ušao u moju kuću, zato ne činite takvu sramotu!
007	JDG	019	024	Evo, izvešću vam svoju ćerku, devicu, i njegovu inoču; nad njima izvršite nasilje. Činite s njima što god hoćete, ali ne činite ovom čoveku takvu sramotu!“
007	JDG	019	025	Međutim, ljudi nisu hteli da ga poslušaju. Tada je [Levit] zgrabio inoču i izveo im je napolje. Oni su je silovali i zlostavljali celu noć do jutra. Pustili su je u osvit zore.
007	JDG	019	026	Žena je došla pred svitanje i pala na ulaz kuće onog čoveka gde je bio njen gospodar. Tamo je ostala dok se nije razdanilo.
007	JDG	019	027	Njen Gospodar je ustao ujutro, otvorio vrata kuće i izašao da nastavi svojim putem. Tu je ugledao ženu kako leži na ulazu kuće, s rukama na pragu.
007	JDG	019	028	On joj reče: „Ustani da idemo!“Ali ona nije odgovorila. Čovek ju je stavio na magarca, spremio se i zaputio kući.
007	JDG	019	029	Kad je došao kući, uzeo je nož, pa je uzeo svoju inoču i rasekao je, ud po ud, na dvanaest delova, i razaslao ih u sve krajeve Izrailja.
007	JDG	019	030	Ko god je to video, rekao je: „Tako se nešto nije dogodilo ni videlo od dana kad su Izrailjci izašli iz Egipta, do danas. Razmislite o tome, posavetujte se, pa se izjasnite.“
007	JDG	020	001	Tada su izašli svi Izrailjci, od Dana do Vir-Saveje i zemlje Galad. Zajednica se sabrala kao jedan čovek kod Gospoda u Mispi.
007	JDG	020	002	Na zbor Božijeg naroda došli su glavari celog naroda, svih Izrailjevih plemena, i četiri stotine hiljada ljudi naoružanih mačem.
007	JDG	020	003	A Venijaminovci su čuli da su Izrailjci otišli gore u Mispu. Izrailjci zapitaše: „Recite nam kako se dogodio zločin?“
007	JDG	020	004	Levit, muž žene koja je bila ubijena, odgovori: „Ja sam sa inočom došao u Gavaju Venijaminovu da prenoćim.
007	JDG	020	005	Međutim, napali su me meštani Gavaje i noću opkolili kuću u kojoj sam bio; hteli su da me ubiju. Moju inoču su silovali, tako da je umrla.
007	JDG	020	006	Ja sam, onda, uzeo inoču, rasekao je i poslao je u sve delove Izrailjevog nasledstva, jer su počinili izopačenost i sramotu u Izrailju.
007	JDG	020	007	Evo, svi ste vi Izrailjci; razmotrite stvar i ovde donesite odluku.“
007	JDG	020	008	Sav narod ustade kao jedan čovek, govoreći: „Niko od nas neće ići svome domu, niko se od nas neće vraćati svojoj kući.
007	JDG	020	009	A sad, ovo je što ćemo uraditi Gavaji: poći ćemo na nju kako žreb pokaže.
007	JDG	020	010	Izabraćemo deset ljudi od stotinu iz svih izrailjskih plemena, stotinu od hiljadu, i hiljadu od deset hiljada, da nose namirnice za vojsku. Kad vojska uđe u Gavaju Venijaminovu, kazniće je za sramotu koju je počinila u Izrailju.“
007	JDG	020	011	Svi su se Izrailjevi ljudi sabrali protiv tog grada, združeni kao jedan čovek.
007	JDG	020	012	Izrailjska plemena poslaše ljude po svom Venijaminovom plemenu i upitaše: „Kakav se to zločin dogodio među vama?
007	JDG	020	013	Predajte sad te ništarije iz Gavaje da ih pogubimo i iskorenimo zlo iz Izrailja.“Ali Venijaminovci nisu hteli da poslušaju glas svoje braće Izrailjaca.
007	JDG	020	014	Tada su se Venijaminovci iz svojih gradova sabrali u Gavaji da ratuju protiv Izrailjaca.
007	JDG	020	015	Venijaminovaca iz gradova, koji su tog dana bili sabrani, bilo je dvadeset šest hiljada ljudi naoružanih mačem, ne računajući sedam stotina izabranih ljudi, žitelje Gavaje, koji su bili sabrani.
007	JDG	020	016	Od sveg tog naroda, ovih sedam stotina izabranih ljudi bili su levaci; svaki je od njih gađao kamenom iz praćke u dlaku, ne promašujući.
007	JDG	020	017	Izrailjaca, bez Venijaminovaca, koji su bili sabrani, bilo je četiri stotine hiljada ljudi naoružanih mačem, sve samih ratnika.
007	JDG	020	018	Oni su ustali i otišli gore u Vetilj da pitaju Boga. Izrailjci su pitali: „Ko će od nas prvi krenuti da ratuje sa Venijaminovcima?“Gospod odgovori: „Juda [neka pođe] prvi.“
007	JDG	020	019	Izrailjci ustanu ujutro i utabore se nasuprot Gavaje.
007	JDG	020	020	Izrailjski ljudi su izašli da ratuju protiv Venijamina; svrstali su se u bojni red da stupe u boj protiv Gavaje.
007	JDG	020	021	Ali Venijaminovci izađu iz Gavaje i potuku Izrailjce. Tog dana je palo dvadeset dve hiljade ljudi.
007	JDG	020	022	Vojska Izrailjaca je prikupila snagu, te se ponovo svrstala u bojni red na istom mestu gde se svrstala prvoga dana.
007	JDG	020	023	Naime, Izrailjci su otišli gore i plakali pred Gospodom sve do večeri. Pitali su Gospoda: „Hoću li opet stupiti u boj s mojim bratom Venijaminom?“Gospod odgovori: „Krenite na njega!“
007	JDG	020	024	Drugoga dana Izrailjci krenu na Venijaminovce.
007	JDG	020	025	Ali Venijaminovci iz Gavaje izađu im na megdan drugoga dana i potuku Izrailjce. Palo je još osamnaest hiljada ljudi, od kojih je svaki bio naoružan mačem.
007	JDG	020	026	Tada su svi Izrailjci, sav narod, otišli gore u Vetilj, te su plakali i sedeli pred Gospodom. Tog dana su postili sve do večeri i prinosili žrtve svespalnice i žrtve mira pred Gospodom.
007	JDG	020	027	Izrailjski narod je pitao Gospoda. (Tamo je u te dane bio Kovčeg saveza Božijeg,
007	JDG	020	028	a Fines, sin Eleazarov, sin Aronov, služio je pred njim u ta vremena.) Izrailjci su pitali [Gospoda]: „Hoćemo li ponovo izaći u boj protiv naše braće Venijaminovaca, ili da se okanemo toga?“Gospod odgovori: „Krenite, jer ću vam ga sutra predati u ruke.“
007	JDG	020	029	Tada je Izrailj postavio zasedu Gavaji unaokolo.
007	JDG	020	030	Trećega dana Izrailj krene na Venijaminovce; svrstali su se u bojni red protiv Gavaje, kao i pre.
007	JDG	020	031	Venijaminovci su izašli na megdan vojsci, i počeli da ubijaju narod, kao i pre, ali su bili odvučeni od grada na puteve, od kojih jedan vodi gore u Vetilj, a drugi u Gavaju. Ubili su oko trideset Izrailjaca na polju.
007	JDG	020	032	Venijaminovci su govorili: „Padaju pred nama kao prvi put!“A Izrailjci su se bili dogovorili: „Bežimo da ih odmamimo od grada na puteve!“
007	JDG	020	033	Tada su svi Izrailjci krenuli sa svog mesta i svrstali se u bojni red kod Val-Tamara, dok je izrailjska zaseda jurnula iz svoga skrovišta kod poljana Gavaje.
007	JDG	020	034	Pred Gavaju je došlo deset hiljada izabranih ljudi iz celog Izrailja. Nastala je ljuta bitka, ali Venijaminovci nisu znali da im se bliži propast.
007	JDG	020	035	Gospod je porazio Venijamina pred Izrailjem. Tog je dana Izrailj pobio dvadeset pet hiljada stotinu ljudi, koji su svi bili naoružani mačem.
007	JDG	020	036	Tada su Venijaminovci shvatili da su poraženi. A oni Izrailjci što su uzmakli sa svojih položaja pred Venijaminovcima, uzdali su se u zasedu koju su postavili Gavaji.
007	JDG	020	037	Zaseda je hitro navalila na Gavaju, i ušavši u nju, posekla celi grad oštricom mača.
007	JDG	020	038	A Izrailjci su se bili dogovorili sa onima iz zasede: kad ovi uđu u grad, neka podignu veliki oblak dima iz grada kao znak.
007	JDG	020	039	Tada će se Izrailjci vratiti u boj. Kad su, dakle, Venijaminovci počeli da ubijaju, palo je tridesetak Izrailjaca. Tada su govorili: „Nema sumnje, ginu pred nama kao u pređašnjem boju!“
007	JDG	020	040	Kad je znak, stub dima, počeo da se diže iz grada, Venijaminovci su se obazreli i ugledali kako se plamen iz celog grada diže do neba.
007	JDG	020	041	Tada su se Izrailjci okrenuli, a Venijaminovci su se prestravili, jer su shvatili da ih je zadesilo zlo.
007	JDG	020	042	Venijaminovci se dadoše u beg pred Izrailjcima putem što vodi u pustinju, ali se iz bitke nisu mogli izvući, jer su ih ubijali i oni što su izašli iz gradova.
007	JDG	020	043	Oni su opkolili Venijaminovce i, goneći ih bez predaha, dokrajčili ih pred Gavajom na istoku.
007	JDG	020	044	Palo je osamnaest hiljada Venijaminovaca, sve samih ratnika.
007	JDG	020	045	Venijaminovci su se okrenuli i pobegli prema pustinji, ka steni Rimonu, ali su Izrailjci posekli još pet hiljada ljudi po putevima. Pratili su ih u stopu dok im nisu potukli još dve hiljade ljudi.
007	JDG	020	046	Tog je dana palo ukupno dvadeset pet hiljada Venijaminovaca naoružanih mačem, sve samih ratnika.
007	JDG	020	047	Onih koji su se okrenuli i pobegli ka steni Rimonu, bilo je šest stotina. Ovi su ostali četiri meseca kod Stene Rimona.
007	JDG	020	048	Izrailjci su se zatim vratili natrag k Venijaminovcima i pobili mačem muškarce iz gradova, stoku i što se god našlo. A sve gradove na koje su naišli spalili su ognjem.
007	JDG	021	001	A Izrailjci su se bili zakleli kod Mispe: „Niko od nas neće dati svoju ćerku Venijaminovcu za ženu.“
007	JDG	021	002	Narod je došao u Vetilj. Tamo su sedeli pred Bogom do večeri, naričući i gorko plačući.
007	JDG	021	003	Govorili su: „Gospode, Bože Izrailjev! Zbog čega se dogodilo ovo u Izrailju, da jednog plemena danas više nema u Izrailju?“
007	JDG	021	004	Sledećeg jutra je narod poranio i sagradio žrtvenik, pa je prineo žrtve svespalnice i žrtve mira.
007	JDG	021	005	Izrailjci upitaše: „Ima li koga od svih Izrailjevih plemena da nije došao gore na zbor pred Gospoda?“Naime, tvrdo su se zakleli da će svakako biti pogubljen onaj ko ne dođe Gospodu gore u Mispu.
007	JDG	021	006	Tada su se Izrailjci sažalili nad svojim bratom Venijaminom i rekli: „Danas je odsečeno jedno pleme od Izrailja.
007	JDG	021	007	Šta da učinimo da preživeli dobiju žene, kad smo se zakleli Gospodom da im nećemo dati svoje ćerke za žene?“
007	JDG	021	008	Upitali su: „Ima li koga od Izrailjevih plemena da nije došao pred Gospoda, gore u Mispu?“Ispostavilo se da niko iz Javis-Galada nije došao u tabor, na zbor.
007	JDG	021	009	Jer kad se narod prebrojio, tamo nije bilo nikog od stanovnika Javis-Galada.
007	JDG	021	010	Zatim su poslali tamo četu od dvanaest hiljada ratnika i zapovedili im: „Idite i pobijte oštrim mačem stanovnike Javis-Galada, i žene i decu.“
007	JDG	021	011	Ovako ćete učiniti: „Ubijte svakog muškarca i svaku ženu koja je delila postelju sa muškarcem.“
007	JDG	021	012	Među stanovništvom Javis-Galada našli su četiri stotine devica koje nisu delile postelju s muškarcem, pa su ih doveli u Silom, koji je u Hananu.
007	JDG	021	013	Onda je cela zajednica poslala poruku Venijaminovcima, koji su bili kod stene Rimona, i objavila im mir.
007	JDG	021	014	Tada su se Venijaminovci vratili, i dali im žene iz Javis-Galada, koje su bile pošteđene. Međutim, nije ih bilo dovoljno za sve.
007	JDG	021	015	Narod se sažalio nad Venijaminom, zato što je Gospod okrnjio jedno od izrailjskih plemena.
007	JDG	021	016	Tada su starešine zbora rekle: „Šta da učinimo da preživeli dobiju žene, pošto su žene iz Venijamina istrebljene?“
007	JDG	021	017	Rekoše još: „Venijaminovo nasledstvo mora pripasti preživelima, da se ne bi zatrlo jedno pleme iz Izrailja.
007	JDG	021	018	Mi im ne možemo dati svoje ćerke za žene, jer su se Izrailjci zakleli:’Nek je proklet onaj ko da ženu Venijaminovcu!’
007	JDG	021	019	Evo – rekoše – u Silomu se svake godine održava praznik Gospodu. Grad se nalazi severno od Vetilja, istočno od puta koji od Vetilja vodi gore u Sihem, i južno od Levone.“
007	JDG	021	020	Zatim su dali uputstvo Venijaminovcima: „Idite, sakrijte se u vinograde
007	JDG	021	021	i gledajte. Kad silomske devojke izađu da igraju u kolu, vi izađite iz vinograda, pa neka svaki od vas otme sebi ženu između silomskih devojaka. Onda se vratite u zemlju Venijaminovu.
007	JDG	021	022	A kad njihovi očevi ili braća dođu k nama da se žale, mi ćemo im reći:’Oprostite im nas radi, jer u ovom ratu nismo mogli da zarobimo ženu za svakoga od njih. Vi niste hteli da im ih date, jer biste tada vi bili krivi.’“
007	JDG	021	023	Venijaminovci su učinili tako; uzeli su sebi za žene one devojke što su oteli dok su igrale, prema broju svojih muškaraca. Potom su otišli i vratili se na svoje nasledstvo. Pošto su obnovili gradove, nastanili su se u njima.
007	JDG	021	024	Tada su se Izrailjci razišli odande, svaki u svoje pleme i u svoj rod, i svaki se odande vratio na svoje nasledstvo.
007	JDG	021	025	U ono vreme nije bilo cara u Izrailju i svako je činio što mu se činilo pravo.
#
# BOOK	008	RUT	Ruth	Knjiga o Ruti
008	RUT	001	001	U ono vreme kada su vladale sudije, nastala je glad u zemlji. Tada je jedan čovek iz Vitlejema u Judi otišao da živi kao došljak u moavskoj zemlji sa svojom ženom i svoja dva sina.
008	RUT	001	002	Čovek se zvao Elimeleh a žena mu se zvala Nojemina. Njegova dva sina zvala su se Malon i Heleon. Oni su bili Efraćani iz Vitlejema Judinog. Došli su u moavsku zemlju i tamo se naselili.
008	RUT	001	003	A onda je Elimeleh umro, i Nojemina je ostala sama sa svoja dva sina.
008	RUT	001	004	Oni su se oženili Moavkama: jedna se zvala Orfa, a druga Ruta. Tamo su živeli desetak godina.
008	RUT	001	005	Međutim, umrli su i Malon i Heleon, te je žena ostala i bez svoja dva sina i bez svoga muža.
008	RUT	001	006	Tada se Nojemina spremila da se sa svojim snahama vrati iz moavske zemlje. Čula je, naime, u moavskoj zemlji, da je Gospod milostivo pogledao na svoj narod i dao mu hrane.
008	RUT	001	007	Izašla je iz mesta gde je živela, pa je sa svoje dve snahe krenula na put da se vrati u Judinu zemlju.
008	RUT	001	008	Tada je Nojemina rekla svojim dvema snahama: „Vratite se svaka domu svoje majke. Neka vam Gospod iskaže milost, kao što ste vi učinile pokojnicima i meni.
008	RUT	001	009	Neka Gospod da svakoj od vas da nađe počinka u domu svoga muža.“Onda ih je poljubila. One na to briznuše u glasan plač
008	RUT	001	010	i rekoše joj: „Ne, vratićemo se s tobom k tvome narodu.“
008	RUT	001	011	Nojemina reče: „Vratite se, ćerke moje. Zašto biste išle sa mnom? Imam li još sinova u utrobi da vam budu muževi?
008	RUT	001	012	Stoga se vratite, ćerke moje, idite. Ja sam suviše stara za udaju. Čak i da kažem sebi:’Ima još nade za mene’, pa se još ove noći udam i rodim sinove,
008	RUT	001	013	zar biste čekali dok odrastu? Zar biste zbog njih ostale neudate? Ne, ćerke moje, moja je muka veća nego vaša, jer se ruka Gospodnja podigla na mene.“
008	RUT	001	014	One opet briznuše u glasan plač. Orfa se, zatim, poljupcem oprostila od svoje svekrve, a Ruta je ostala s njom.
008	RUT	001	015	[Nojemina] reče: „Evo, tvoja se jetrva vratila svome narodu i svojim bogovima. Vrati se i ti za svojom jetrvom.“
008	RUT	001	016	Ruta odgovori: „Ne teraj me da te ostavim i da odem od tebe, jer kuda ti kreneš, krenuću i ja, i gde se ti nastaniš, nastaniću se i ja. Tvoj je narod moj narod, i tvoj Bog je moj Bog.
008	RUT	001	017	Gde ti umreš, umreću i ja i tamo ću biti sahranjena. Neka mi Gospod učini tako, i još više, ako me čak i smrt rastavi od tebe.“
008	RUT	001	018	Kad je Nojemina videla da je čvrsto rešila da ide s njom, prestala je da je odgovara.
008	RUT	001	019	Tako su njih dve nastavile put dok nisu došle u Vitlejem. Kad su stigle u Vitlejem, ceo se grad uskomešao zbog njih. Žene su govorile: „Je li to Nojemina?“
008	RUT	001	020	Ona im je odgovorila: „Ne zovite me više Nojemina, nego me zovite Mara, jer mi je Svemoćni dodelio veoma gorku sudbinu.
008	RUT	001	021	Otišla sam s obiljem a Gospod me je vratio bez ičega. Zašto me zovete Nojemina kad je Gospod svedočio protiv mene, i kad je Svemoćni doveo nesreću na mene?“
008	RUT	001	022	Tako se Nojemina vratila sa svojom snahom Rutom Moavkom iz moavske zemlje. Došle su u Vitlejem na početku žetve ječma.
008	RUT	002	001	Nojemina je imala rođaka s muževljeve strane, veoma imućnog čoveka iz Elimelehovog roda. On se zvao Voz.
008	RUT	002	002	Ruta Moavka reče Nojemini: „Htela bih da idem u polje da pabirčim klasje za onim ko mi je blagonaklon.“Nojemina joj odgovori: „Idi, ćerko moja.“
008	RUT	002	003	Ruta je otišla i pabirčila u polju za žeteocima. Ipak, sreća joj se nasmešila, jer je taj deo polja pripadao Vozu, koji je bio iz Elimelehovog roda.
008	RUT	002	004	Voz dođe iz Vitlejema, i reče žeteocima: „Gospod bio s vama!“Oni mu odgovoriše: „Neka te Gospod blagoslovi!“
008	RUT	002	005	Voz upita momka koji je bio nad žeteocima: „Čija je ona mlada žena?“
008	RUT	002	006	Momak koji je bio nad žeteocima odgovori: „To je ona mlada Moavka što se vratila s Nojeminom iz moavske zemlje.
008	RUT	002	007	Pitala je:’Smem li da pabirčim i kupim klasje za žeteocima?’ Na nogama je od jutros kad je došla, pa sve do sad; samo je malo predahnula u kući.“
008	RUT	002	008	Voz reče Ruti: „Čuj me, ćerko moja. Nemoj ići na drugu njivu da pabirčiš. Nemoj odlaziti odavde, nego se drži uz moje devojke.
008	RUT	002	009	Ti gledaj na kojoj njivi žanju, pa idi za njima. A ja sam naredio momcima da te ne uznemiravaju. Kad ožedniš, idi k vedrima i pij od vode koju momci izvlače.“
008	RUT	002	010	Ruta na to pade ničice, pokloni se licem do zemlje, i reče mu: „Zašto sam stekla tvoju naklonost, te obraćaš pažnju na mene kad sam strankinja?“
008	RUT	002	011	Voz joj odgovori: „Rekli su mi sve što si učinila za svoju svekrvu posle smrti tvoga muža; kako si ostavila svoga oca i svoju majku, i svoju rodnu zemlju, i otišla k narodu koji nisi ranije poznavala.
008	RUT	002	012	Neka te Gospod nagradi za tvoje dobro delo. Gospod, Bog Izrailjev, neka ti obilato uzvrati, kad si došla da se skloniš pod njegova krila.“
008	RUT	002	013	Ona odgovori: „O, samo da i dalje uživam tvoju naklonost, moj gospodaru! Jer, ti si me utešio, i ljubazno govorio svojoj sluškinji, iako nisam tvoja sluškinja.“
008	RUT	002	014	Kad je bilo vreme obedu, Voz joj reče: „Hodi ovamo, pojedi hleba i umoči zalogaj u sirće.“Ona je sela pored žeteoca, a on joj je dao prženog zrna. Jela je i nasitila se, i još joj je ostalo.
008	RUT	002	015	Kad je ustala da pabirči dalje, Voz zapovedi svojim momcima: „Neka pabirči i između klasja, i nemojte joj prigovarati.
008	RUT	002	016	Nego, vi još navlaš ispuštajte po neki klas iz naramaka. Ostavite joj da kupi, i ne prekorevajte je.“
008	RUT	002	017	Ruta je pabirčila na njivi do večeri, a onda je ovršila što je napabirčila. Bilo je oko efe ječma. Zatim je ponela i došla u grad.
008	RUT	002	018	Kad je njena svekrva videla koliko je napabirčila, i kad je Ruta izvadila i dala joj što joj je ostalo od ručka,
008	RUT	002	019	upitala ju je: „Gde si pabirčila danas? Gde si radila? Neka je blagosloven onaj koji se obazreo na tebe.“Tada je Ruta ispričala svojoj svekrvi kod koga je radila. Rekla je: „Čovek kod koga sam danas radila zove se Voz.“
008	RUT	002	020	Nojemina reče na to svojoj snahi: „Neka ga Gospod blagoslovi, kad nije uskratio milosti ni živima ni mrtvima.“Nojemina dodade: „Taj čovek nam je rođak i jedan od naših staratelja.“
008	RUT	002	021	Ruta Moavka reče: „On mi je još rekao:’Drži se uz moje sluge dok ne požanju sve što mi pripada.’“
008	RUT	002	022	Nojemina reče svojoj snahi Ruti: „Ćerko moja, drži se ti njegovih devojaka, da ne bi zapala u nepriliku na drugoj njivi.“
008	RUT	002	023	Tako se Ruta držala Vozovih devojaka i pabirčila dok se nije završila žetva ječma i pšenice. Ona je živela kod svoje svekrve.
008	RUT	003	001	Nojemina reče svojoj snahi Ruti: „Kako bi bilo, ćerko moja, da ti potražim dom, gde će ti biti dobro?
008	RUT	003	002	Tu je naš rođak, Voz, s čijim devojkama si radila. Evo, on će ove noći vejati ječam na gumnu.
008	RUT	003	003	Ti se umij, namiriši se, obuci svečanu haljinu, pa idi k njemu na gumno. Međutim, ne daj da te primeti, dok ne završi da jede i pije.
008	RUT	003	004	Kad on ode na počinak, gledaj gde je legao, pa i ti lezi tamo. Onda podigni pokrivač s njegovih nogu i lezi tamo, a on će ti reći šta da radiš.“
008	RUT	003	005	Ruta joj odgovori: „Uradiću sve što kažeš.“
008	RUT	003	006	Tako je otišla na gumno i učinila kako joj je svekrva naredila.
008	RUT	003	007	Voz je jeo i pio, pa je vesela srca otišao da legne pored stoga. Tada se ona prikrala, podigla pokrivač s njegovih nogu i legla.
008	RUT	003	008	Oko ponoći čovek se trže; okrenuvši se ugledao je ženu kod svojih nogu.
008	RUT	003	009	On upita: „Ko si ti?“„To sam ja, Ruta, tvoja sluškinja – odgovori ona. Raširi svoje krilo nada mnom, jer si mi rođak-staratelj.“
008	RUT	003	010	Tada on reče: „Neka te Gospod blagoslovi, ćerko moja! Ovo tvoje dobro delo bolje je nego ono prvo, jer nisi tražila mladiće, bili oni siromašni ili bogati.
008	RUT	003	011	A sad, ćerko moja, nemoj se bojati. Učiniću za tebe sve što tražiš, jer svi moji sugrađani znaju da si čestita žena.
008	RUT	003	012	Jeste, ja sam zaista tvoj staratelj, ali postoji još jedan rođak-staratelj, koji je bliži srodnik od mene.
008	RUT	003	013	Prenoći ovde, a ujutro, ako on želi da bude staratelj, dobro, neka bude staratelj. Ali ako ne želi da ti bude staratelj, ja ću ti biti staratelj, tako mi živog Gospoda! Spavaj do jutra.“
008	RUT	003	014	Tako je ona spavala do jutra kod njegovih nogu. Ustala je rano dok još čovek čoveka nije mogao prepoznati, jer je Voz rekao: „Da se ne sazna da je žena dolazila na gumno.“
008	RUT	003	015	Onda joj je rekao: „Dodaj mi ogrtač koji je na tebi, i dobro ga drži.“Ona je držala ogrtač, a on joj je odmerio šest merica ječma. Zatim joj je naprtio, pa je otišla u grad.
008	RUT	003	016	Kad je stigla, njena svekrva joj reče: „Kako je prošlo, ćerko moja?“Tada joj je Ruta ispričala sve što je čovek učinio za nju.
008	RUT	003	017	Zatim je dodala: „Dao mi je još i ovih šest merica ječma, i rekao mi:’Ne vraćaj se praznih ruku svojoj svekrvi.’“
008	RUT	003	018	Nojemina reče: „Ostani ovde, ćerko moja, dok ne vidiš šta će od toga ispasti. Voz se neće smiriti dok još danas ne privede stvar kraju.“
008	RUT	004	001	Voz je otišao do gradske kapije i seo tamo. Uto naiđe onaj rođak-staratelj o kome je Voz govorio. Voz ga pozva: „Prijatelju, hodi ovamo i sedi.“On dođe i sede.
008	RUT	004	002	Zatim je doveo deset gradskih starešina i rekao: „Sedite ovde.“Oni sedoše.
008	RUT	004	003	Voz reče onom rođak-staratelju: „Nojemina, koja se vratila iz moavske zemlje, prodaje deo zemlje što je pripadala našem bratu Elimelehu.
008	RUT	004	004	Zato sam smatrao za shodno da te obavestim o ovome. A ti, ako hoćeš da budeš staratelj, otkupi zemlju u prisustvu ovih koji sede ovde i u prisustvu starešina moga naroda. Ako nećeš da je otkupiš, kaži mi da znam. Naime, niko drugi je ne može otkupiti osim tebe. Ja dolazim tek iza tebe.“On odgovori: „Otkupiću je.“
008	RUT	004	005	Voz reče: „Onoga dana kad kupiš zemlju od Nojemine, od nje dobijaš i Rutu Moavku, ženu pokojnika, da bi se pokojniku sačuvalo ime na njegovom nasledstvu.“
008	RUT	004	006	Ali staratelj reče: „E, onda ne mogu da je otkupim za sebe, da ne bih rasuo svoje nasledstvo. Ti preuzmi moje pravo rođačkog starateljstva, jer ja ne mogu da je otkupim.“
008	RUT	004	007	A ovako se nekada radilo u Izrailju prilikom otkupa ili razmene: radi overe svakog ugovora, čovek bi izuo sandalu i dao je drugome. To je bila potvrda u Izrailju.
008	RUT	004	008	Tako je i rođak-staratelj rekao: „Kupi je za sebe“, i izuo sandalu.
008	RUT	004	009	Zatim je Voz rekao starešinama i narodu: „Danas ste svedoci da sam kupio od Nojemine sve što je pripadalo Elimelehu, i sve što je pripadalo Heleonu i Malonu.
008	RUT	004	010	Takođe uzimam sebi za ženu Rutu Moavku, Malonovu ženu, da se pokojniku sačuva ime na njegovom nasledstvu. Tako se pokojnikovo ime neće ugasiti među njegovom braćom i u njegovom mestu. Vi ste danas svedoci!“
008	RUT	004	011	Tada sav narod na vratima i starešine rekoše: „Svedoci smo! Neka da Gospod da ova žena, koja ulazi u tvoj dom, bude kao Rahilja i Lija, koje su obe podigle kuću Izrailjevu. Obogati se u Efrati a proslavi se u Vitlejemu.
008	RUT	004	012	Neka dom tvoj, preko potomstva koje će ti Gospod dati od ove mlade žene, bude kao dom Faresa, koga je Tamara rodila Judi.“
008	RUT	004	013	Tako se Voz oženio Rutom i ona mu je postala žena. On je spavao s njom; Gospod joj je dao da zatrudni, pa je rodila sina.
008	RUT	004	014	A žene rekoše Nojemini: „Neka je blagosloven Gospod koji ti nije danas uskratio rođak-staratelja. Neka mu ime postane slavno u Izrailju!
008	RUT	004	015	On će biti okrepljenje tvojoj duši i potpora tvojoj starosti; jer rodila ga je tvoja snaha koja te voli i koja ti je bolja od sedam sinova.“
008	RUT	004	016	Tada je Nojemina uzela dečaka i metnula ga na krilo. Ona se starala o njemu.
008	RUT	004	017	Susede su mu dale ime, jer su rekle: „Nojemini se rodio sin!“Tako su ga prozvale Ovid. On je bio otac Jeseja, oca Davidova.
008	RUT	004	018	Ovo je rodoslov Faresov: Fares je imao Esrona,
008	RUT	004	019	Esron Rama, Ram Aminadava,
008	RUT	004	020	Aminadav Nasona, Nason Salmona,
008	RUT	004	021	Salmon Voza, a Voz Ovida.
008	RUT	004	022	Ovid je imao Jeseja, a Jesej Davida.
#
# BOOK	009	1SA	1 Samuel	1 Knjiga Samuilova
009	1SA	001	001	Bio jedan čovek iz Ramatajima sofimskog, iz Jefremove gore. On se zvao Elkana, a bio je sin Jeroama, sina Elijuja, sina Tohua, sina Sufova, Jefremovac
009	1SA	001	002	Imao je dve žene. Jedna se zvala Ana, a druga Fenina. Fenina je imala dece, a Ana nije imala dece.
009	1SA	001	003	Taj čovek je svake godine odlazio iz svog grada u Silom da se tamo pokloni, i prinese žrtvu Gospodu nad vojskama. Dva Ilijeva sina, Ofnije i Fines, bili su tamo sveštenici Gospodnji.
009	1SA	001	004	Na dan kada je Elkana prinosio žrtvu, svojoj ženi, Fenini, i svim njenim sinovima i ćerkama dao je po jedan žrtveni deo.
009	1SA	001	005	Međutim, Ani je dao dva žrtvena dela, zato što ju je voleo, iako joj je Gospod zatvorio matericu.
009	1SA	001	006	A njena suparnica joj je zagorčavala život, ponižavajući je što joj je Gospod zatvorio matericu.
009	1SA	001	007	To se dešavalo iz godine u godinu. Kad god bi Ana odlazila u Dom Gospodnji, Fenina bi je ponižavala. Zato je Ana plakala i nije jela.
009	1SA	001	008	Njen muž joj je govorio: „Ana, zašto plačeš? Zašto ne jedeš? Zašto ti je srce tužno? Nisam li ti ja važniji od deset sinova?“
009	1SA	001	009	Kad su završili sa jelom i pićem u Silomu, Ana je ustala. A Ilije, sveštenik, sedeo je na stolici kod dovratka Doma Gospodnjeg.
009	1SA	001	010	Ogorčene duše Ana se pomolila Gospodu gorko plačući.
009	1SA	001	011	Tada se zavetovala rekavši: „Gospode nad vojskama! Ako zaista pogledaš na muku svoje sluškinje i setiš me se, i ne zaboraviš svoju sluškinju, nego daš svojoj sluškinji muško čedo, ja ću ga dati Gospodu za sve dane njegovog života, te britva neće preći preko njegove glave.“
009	1SA	001	012	Dok se ona tako dugo molila pred Gospodom, Ilije je motrio na njena usta.
009	1SA	001	013	Ana se molila u sebi, samo su joj se usne micale. Glas joj se nije čuo, pa je Ilije mislio da je pijana.
009	1SA	001	014	[Ilije] joj reče: „Koliko ćeš još biti pijana? Okani se vina!“
009	1SA	001	015	Ana mu odgovori: „Ne, moj gospodaru. Ja sam žena ojađene duše. Nisam pila ni vina ni žestoka pića, već izlivam svoju dušu pred Gospodom.
009	1SA	001	016	Ne smatraj svoju sluškinju nevaljalom ženom, jer sam sve do sad govorila od velike tegobe i jada.“
009	1SA	001	017	Ilije odvrati: „Idi u miru. Neka ti Bog Izrailjev da ono što si tražila od njega.“
009	1SA	001	018	A ona reče: „Samo da tvoja službenica stekne tvoju naklonost.“Tada je žena otišla svojim putem, pa je jela, a lice joj više nije bilo tužno.
009	1SA	001	019	Ujutro su ustali i poklonili se Gospodu, pa su se vratili. Kad su došli kući u Ramu, Elkana leže sa svojom ženom Anom, i Gospod je se seti.
009	1SA	001	020	Nakon izvesnog vremena Ana zatrudni i rodi sina. Dala mu je ime „Samuilo“, jer je rekla: „Izmolila sam ga od Gospoda.“
009	1SA	001	021	Kad je taj čovek, Elkana, sa svim njegovim domom išao gore da prinese Gospodu godišnju žrtvu i ispuni svoj zavet,
009	1SA	001	022	Ana nije išla, jer je rekla svome mužu: „Kad odojim dečaka, odvešću ga da se pojavi pred Gospodom, pa će tamo ostati zauvek.“
009	1SA	001	023	Elkana reče svojoj ženi: „Učini što ti se čini dobrim. Ostani dok ga ne odojiš. Samo neka Gospod ispuni svoju reč.“Tako je žena ostala kući i dojila svog sina, dok ga nije odojila.
009	1SA	001	024	Čim ga je odojila, povela ga je sa sobom uzevši trogodišnjeg junca, efu brašna, i mešinu vina i dovela ga u Dom Gospodnji u Silomu. A dečak je još bio mali.
009	1SA	001	025	Kad su zaklali junca, odveli su dečaka Iliju.
009	1SA	001	026	Tada je Ana rekla: „Oprosti, gospodaru! Života mi tvoga, gospodaru, ja sam ona žena koja je stajala tu do tebe i molila se Gospodu.
009	1SA	001	027	Za ovog dečaka sam se molila, i Gospod mi je dao ono što sam tražila od njega.
009	1SA	001	028	Zato ga ja dajem natrag Gospodu, da pripada Gospodu dok je živ.“Tada se pokloniše Gospodu.
009	1SA	002	001	Ana se zatim pomolila ovim rečima: „Veseli se moje srce u Gospodu, Podiže se rog moj u Gospodu. Usta moja likuju nad dušmanima mojim, jer se radujem tvojemu spasenju.
009	1SA	002	002	Niko nije svet kao što je Gospod; nema nikog osim tebe, i nema Stene kao što je Bog naš.
009	1SA	002	003	Ne množite reči uznosite, nek iz vaših usta oholost ne izlazi, jer Gospod je Bog Sveznajući, on prosuđuje dela čovekova.
009	1SA	002	004	Luk se lomi junacima, a posrnuli se opasuju snagom.
009	1SA	002	005	Nekad siti za hleb se unajmljuju, a nekad gladni ne gladuju više. Nerotkinja rađa sedmoro, a majka mnogih sinova sahne.
009	1SA	002	006	Gospod usmrćuje i oživljuje, u Svet mrtvih spušta i odande podiže.
009	1SA	002	007	Gospod daje siromaštvo i bogatstvo, ponižuje i uzvisuje.
009	1SA	002	008	Siromaha diže iz prašine, iz bunjišta diže ubogoga, da ih posadi s plemićima, i dodeli im počasna mesta. Jer Gospodnji su stupovi zemlje, na njima je osnovao vaseljenu.
009	1SA	002	009	On čuva stope svojih vernih, a opaki će propasti u tami, jer snagom čovek neće nadvladati.
009	1SA	002	010	Propašće oni što se protive Gospodu, Gospod će na njih zagrmeti s nebesa. On će suditi krajevima zemlje, svome caru on će dati snagu, uzvisiće rog pomazaniku svome.“
009	1SA	002	011	Elkana se vratio svojoj kući u Ramu, a dečak je služio Gospodu pod nadzorom Ilija sveštenika.
009	1SA	002	012	A Ilijevi sinovi bili su opaki ljudi i nisu poznavali Gospoda.
009	1SA	002	013	Ti sveštenici su ovako običavali da postupaju s narodom: kad je neko prinosio žrtvu dolazio bi sveštenikov sluga s trorogom viljuškom u ruci, i dok se meso još kuvalo,
009	1SA	002	014	zabadao njom u kotao, lonac, tiganj, ili šerpu, i što god bi se nabolo na viljušku, sveštenik bi uzimao sebi. Ovako su postupali sa svim Izrailjcima koji su dolazili tamo, u Silom.
009	1SA	002	015	Osim toga, pre nego što se palilo salo, došao bi sveštenikov sluga i rekao čoveku koji je žrtvovao: „Daj meso da se ispeče za sveštenika, jer on od tebe neće primiti kuvano meso, nego sirovo.“
009	1SA	002	016	Ako bi mu čovek odgovorio: „Neka prvo spale salo, pa onda uzmi šta ti duša želi“, sluga bi mu rekao: „Ne, nego mi daj sad, a ako nećeš, uzeću silom!“
009	1SA	002	017	Greh mladića je bio vrlo velik pred Gospodom, jer su ljudi prezrivo postupali s prinosom Gospodnjim.
009	1SA	002	018	A Samuilo je služio pred Gospodom, tek dečak pripasan lanenim oplećkom.
009	1SA	002	019	Njegova majka bi mu načinila malu odoru i donosila mu svake godine kad bi dolazila sa svojim mužem da prinesu godišnju žrtvu.
009	1SA	002	020	Tada bi Ilije blagoslovio Elkanu i rekao: „Neka ti Gospod da dece od ove žene umesto onoga koje je izmolila od Gospoda.“Potom bi se vratili kući.
009	1SA	002	021	Gospod je pohodio Anu te je zatrudnela i rodila tri sina i dve ćerke. A dečak Samuilo je rastao pred Gospodom.
009	1SA	002	022	Ilije je bio veoma star. Tek, čuo je sve što su njegovi sinovi činili svemu Izrailju, i to da spavaju sa ženama koje služe kod ulaza Šatora od sastanka.
009	1SA	002	023	Rekao im je: „Zašto radite takve stvari? Jer slušam o vašim opakim delima od sveg ovog naroda.
009	1SA	002	024	Nemojte, sinovi moji! Nije dobra vest koju čujem da narod Gospodnji širi.
009	1SA	002	025	Ako čovek zgreši protiv čoveka, Bog će posredovati za njega, ali ako čovek zgreši protiv Gospoda, ko će posredovati za njega?“Ali oni nisu poslušali glas svoga oca jer je Gospod rešio da ih pogubi.
009	1SA	002	026	A dečak Samuilo je stasavao i sticao naklonost Gospoda i ljudi.
009	1SA	002	027	Tada dođe Božiji čovek k Iliju i reče mu: „Govori Gospod:’Ja sam se objavio domu tvoga pretka dok su bili u Egiptu robujući faraonovom domu.
009	1SA	002	028	Izabrao sam ga između svih Izrailjevih plemena sebi za sveštenika, da prinosi žrtve na mom žrtveniku, da pali kad, i da nosi oplećak preda mnom. Domu tvoga oca dao sam i sve paljene žrtve naroda izrailjskog.
009	1SA	002	029	Zašto gazite moju žrtvu i moj prinos, koje sam odredio za moje Prebivalište? Ti častiš svoje sinove više nego mene hraneći ih prvinama svakog prinosa mog naroda, Izrailja.’
009	1SA	002	030	Zato Gospod, Bog Izrailjev objavljuje:’Rekao sam tvome domu i domu tvoga oca da će stupati pred mojim licem doveka.’ Ali, sada kaže Gospod:’Daleko to bilo od mene! Jer ja poštujem one koji mene poštuju, a oni koji me preziru, biće osramoćeni.
009	1SA	002	031	Evo, dolaze dani kada ću odseći tvoju mišicu i mišicu doma tvoga oca, tako da neće biti starca u tvome domu.
009	1SA	002	032	Ti ćeš gledati nesreću u mom Prebivalištu, a umesto sveg obilja koje će se dati Izrailju, u tvome domu neće biti starca doveka.
009	1SA	002	033	A koga od tvojih ne istrebim ispred svoga žrtvenika ostaviću samo zato da ti sahnu oči i da ti duša vene, a sve mnoštvo potomaka u tvome domu poumiraće u najboljim godinama.
009	1SA	002	034	Ovo će ti biti znak; to će zadesiti oba tvoja sina, Ofnija i Finesa: obojica će poginuti istog dana.
009	1SA	002	035	A sebi ću postaviti vernog sveštenika koji će raditi po mome srcu i po mojoj volji. Ja ću mu podići trajni dom, a on će stupati pred mojim pomazanikom doveka.
009	1SA	002	036	A ko preostane u tvome domu doći će da mu se pokloni za srebrnjak i komad hleba, govoreći: primi me, molim te, u kakvu svešteničku službu da imam zalogaj hleba.’“
009	1SA	003	001	A momčić Samuilo je služio Gospodu pod Ilijevim nadzorom. U onim danima reč Gospodnja je bila retka a viđenja nisu bila česta.
009	1SA	003	002	Jednoga dana dogodilo se ovo: Ilije je ležao u svojoj sobi. Vid je počeo da mu se gasi te nije mogao da vidi.
009	1SA	003	003	Božiji svećnjak još nije bio ugašen. Samuilo je spavao u Gospodnjem Domu gde je bio Kovčeg Božiji.
009	1SA	003	004	Gospod pozva Samuila, a on se odazva: „Evo me!“
009	1SA	003	005	Otrči on k Iliju i reče: „Evo me, zvao si me.“Ilije mu reče: „Nisam te zvao. Vrati se i spavaj.“On se vrati i legne.
009	1SA	003	006	Gospod ponovo pozva: „Samuilo!“Samuilo ustane i ode k Iliju: „Evo me, zvao si me.“Ilije mu odgovori: „Nisam te zvao, sine, vrati se i spavaj.“
009	1SA	003	007	Samuilo još nije poznavao Gospoda; reč Gospodnja mu još nije bila objavljena.
009	1SA	003	008	Gospod pozva Samuila po treći put. On ustane i ode k Iliju. Rekao mu je: „Evo me, zvao si me.“Tada je Ilije shvatio da to Gospod zove dečaka.
009	1SA	003	009	Ilije reče Samuilu. „Idi i spavaj. Ako te ponovo pozove, ti reci:’Govori, Gospode, sluga tvoj sluša.’“Samuilo ode i legne u svoju sobu.
009	1SA	003	010	Gospod dođe, stane tamo, i pozove kao ranije: „Samuilo, Samuilo!“Samuilo odgovori: „Govori, jer sluga tvoj sluša.“
009	1SA	003	011	Gospod reče Samuilu: „Evo, učiniću u Izrailju nešto zbog čega će svima koji čuju za to odzvanjati u ušima.
009	1SA	003	012	U taj dan ispuniću protiv Ilija sve što sam rekao o njegovom domu, od početka do kraja.
009	1SA	003	013	Objavljujem mu da osuđujem njegov dom do veka za njegovu krivicu, jer je znao da su njegovi sinovi činili svetogrđe, a on ih nije obuzdao.
009	1SA	003	014	Zato se kunem domu Ilijevom da nikakva žrtva, ni prinos neće otkupiti krivicu doma Ilijevog.“
009	1SA	003	015	Samuilo je ležao do jutra, a zatim je otvorio vrata Doma Gospodnjeg. Samuilo se plašio da ispriča Iliju viđenje.
009	1SA	003	016	Tada je Ilije pozvao Samuila: „Sine moj!“Ovaj odgovori: „Evo me.“
009	1SA	003	017	Ilije reče: „Kakvu ti je poruku saopštio? Nemoj ništa da sakrivaš od mene. Neka Bog tako učini s tobom i još više, ako od mene sakriješ jednu reč od svega što ti je On rekao.“
009	1SA	003	018	Samuilo tada ispriča sve i ništa nije sakrio od njega. Ilije na to reče: „On je Gospod; neka čini što mu je volja.“
009	1SA	003	019	Samuilo je rastao a Gospod je bio s njim, te nije dopustio da i jedna od njegovih reči ostane neispunjena.
009	1SA	003	020	Sav je Izrailj, od Dana do Vir-Saveje, znao da je Samuilo postavljen za proroka Gospodnjeg.
009	1SA	003	021	Gospod je nastavio da se ukazuje u Silomu; Gospod se objavljivao Samuilu u Silomu kroz svoju reč.
009	1SA	004	001	No, Samuilova je reč bila namenjena svemu Izrailju. Izrailjci su izašli u boj protiv Filistejaca. Utaborili su se kod Even Ezera a Filistejci kod Afeka.
009	1SA	004	002	Filistejci su se svrstali u bojni red da se sukobe s Izrailjcima. Povela se bitka, ali su Izrailjci bili poraženi od Filistejaca, koji su pobili nekih četiri hiljade ljudi na bojnom polju.
009	1SA	004	003	Kad se narod vratio u tabor, izrailjske starešine rekoše: „Zašto nas je Gospod porazio danas pred Filistejcima? Hajde da iz Siloma uzmemo Kovčeg saveza Gospodnjeg! Kad on dođe među nas izbaviće nas od naših neprijatelja.“
009	1SA	004	004	Pošalju oni ljude u Silom i uzmu odande Kovčeg saveza Gospoda nad vojskama, koji sedi nad heruvimima. Tamo sa Kovčegom Božijeg saveza bila su oba Ilijeva sina. Ofnije i Fines.
009	1SA	004	005	Kad je Kovčeg Gospodnjeg saveza došao u tabor sav Izrailj povika gromkim glasom, tako da se zemlja potresla.
009	1SA	004	006	Filistejci su čuli poklik, pa su rekli: „Kakav je ovo gromki poklik u jevrejskom taboru?“Na vest da je Kovčeg Gospodnji došao u tabor,
009	1SA	004	007	Filistejci se uplašiše. Govorili su: „To je Bog došao u tabor! Teško nama! Ovako se nešto nikada nije dogodilo!
009	1SA	004	008	Jao nama! Ko će nas izbaviti iz ruku ovih moćnih bogova? To su oni bogovi što su udarili Egipćane svakojakim pošastima u pustinji.
009	1SA	004	009	Ohrabrite se! Držite se muški, Filistejci, da ne budete robovi Jevrejima, kao što su oni bili robovi vama. Držite se muški i borite se!“
009	1SA	004	010	Filistejci stupe u boj i potuku Izrailjce, te ovi pobegnu svaki u svoj šator. Poraz je bio veoma veliki. Na izrailjskoj strani palo je trideset hiljada pešaka.
009	1SA	004	011	Kovčeg Božiji je bio otet, a oba Ilijeva sina, Ofnije i Fines, pogiboše.
009	1SA	004	012	Tog istog dana dotrči neki Venijaminovac iz bojnog reda i dođe u Silom. Imao je iscepanu odeću a na glavi prašinu.
009	1SA	004	013	Kad je stigao, Ilije je sedeo na stolici kraj puta motreći, jer mu je srce strepilo zbog Kovčega Božijeg. Kad je čovek došao u grad i ispričao šta se dogodilo, ceo je grad zakukao.
009	1SA	004	014	Ilije je čuo kuknjavu, pa je upitao: „Kakva je ovo buka?“Čovek požuri da obavesti Ilija.
009	1SA	004	015	Iliju je bilo devedeset osam godina; oči su mu bile ukočene, pa nije mogao da vidi.
009	1SA	004	016	Čovek reče Iliju: „Dolazim s bojnog polja. Pobegao sam danas iz bojnog reda.“Ilije upita: „Šta se dogodilo, sine moj?“
009	1SA	004	017	Glasnik odgovori: „Izrailjci su pobegli pred Filistejcima; narod je pretrpeo veliki poraz. Oba tvoja sina, Ofnije i Fines, su poginula, a Kovčeg Božiji je otet!“
009	1SA	004	018	Kad je spomenuo Kovčeg Božiji, Ilije pade sa stolice unazad, kraj gradske kapije, slomi vrat i umre, jer je bio star i težak čovek. Bio je sudija u Izrailju četrdeset godina.
009	1SA	004	019	A njegova snaha, žena Finesova, bila je pred samim porođajem. Kad je čula vest da je otet Kovčeg Božiji i da su joj umrli svekar i muž, savi se i rodi, jer su je uhvatili trudovi.
009	1SA	004	020	Dok se rastavljala s dušom, rekoše joj žene što su stajale oko nje: „Ne boj se, rodila si sina.“Međutim, ona nije odgovorila, niti je marila.
009	1SA	004	021	Dečaku je dala ime „Ihavod“, rekavši: „Otišla je slava od Izrailja“, zato što je Kovčeg Božiji bio otet, i zbog svekra i muža.
009	1SA	004	022	Zato je rekla: „Otišla je slava od Izrailja, jer je otet Kovčeg Božiji.“
009	1SA	005	001	Filistejci uzmu Kovčeg Božiji i donesu ga iz Even Ezera u Azot.
009	1SA	005	002	Uzeli su Kovčeg Božiji, doneli ga u Dagonov hram i postavili ga pored Dagona.
009	1SA	005	003	Porane Azoćani ujutro, kad ono, Dagon pao licem na zemlju pred Kovčegom Gospodnjim. Oni uzmu Dagona i vrate ga na njegovo mesto.
009	1SA	005	004	Ustanu oni sutradan rano ujutro, a ono, Dagon opet pao licem na zemlju pred Kovčegom Gospodnjim. Njegova glava i obe njegove ruke ležale su odsečene na pragu. Dagonu je ostao samo trup.
009	1SA	005	005	Zato Dagonovi sveštenici i oni koji ulaze u Dagonov hram u Azotu ne stupaju na Dagonov prag do dana današnjeg.
009	1SA	005	006	Ruka je Gospodnja teško pala na Azoćane. Gospod je uneo stravu među njih; udario je čirevima Azot i njegovu okolinu.
009	1SA	005	007	Azoćani su bili uplašeni. Govorili su: „Kovčeg Boga Izrailjeva ne sme ostati sa nama, jer je njegova ruka teško pala na nas i na našeg boga Dagona.“
009	1SA	005	008	Pošalju oni po filistejske knezove i okupe ih. Pitali su ih: „Šta da radimo s Kovčegom Boga Izrailjeva?“Oni odgovoriše: „Neka se Kovčeg Boga Izrailjeva prenese u Gat.“Tako oni prenesu Kovčeg Boga Izrailjeva.
009	1SA	005	009	Ali nakon što su ga preneli, ruka se Gospodnja spusti na grad i nasta velika strahota. Gospod je udario grad, i mlado i staro, tako što su im izbili čirevi.
009	1SA	005	010	Tada su poslali Kovčeg Božiji u Akaron. Ali čim je Kovčeg Božiji došao u Akaron, Akaronjani digoše viku: „Doneli su Kovčeg Boga Izrailjeva da pomori nas i naš narod!“
009	1SA	005	011	Oni pošalju po sve knezove filistejske i okupe ih. Rekli su im: „Pošaljite Kovčeg Boga Izrailjeva da se vrati na svoje mesto, da ne pomremo mi i naš narod.“Smrtna je strava zahvatila grad; ruka je Božija teško pala na njega.
009	1SA	005	012	Oni koji nisu umrli, bili su udareni čirevima. Vapaj se grada digao do neba.
009	1SA	006	001	Kovčeg Gospodnji je bio sedam meseci u zemlji Filistejaca.
009	1SA	006	002	Pozovu Filistejci sveštenike i gatare i upitaju ih: „Šta da radimo sa Kovčegom Gospodnjim? Kažite nam kako da ga pošaljemo na njegovo mesto.“
009	1SA	006	003	Oni odgovoriše: „Ako ćete slati natrag Kovčeg Boga Izrailjeva, ne šaljite ga prazna. Vratite ga sa žrtvom za prestup. Tada ćete ozdraviti i saznati zašto se njegova ruka nije odvratila od vas.“
009	1SA	006	004	Oni upitaše: „S kakvom žrtvom za prestup da ga vratimo?“Oni rekoše: „Pet zlatnih čireva i pet zlatnih miševa, prema broju filistejskih knezova, jer je ista pošast udarila vas i vaše knezove.
009	1SA	006	005	Napravite, dakle, likove vaših čireva i miševa koji zatiru zemlju, i dajte slavu Bogu Izrailjevu, ne bi li se njegova ruka maknula od vas, od vaših bogova i od vaše zemlje.
009	1SA	006	006	Zašto da otvrdnete srca kao što su Egipćani i faraon otvrdli svoja srca? Kad ih je Bog udario, nisu li ih pustili, te su otišli?
009	1SA	006	007	A sada načinite nova kola i uzmite dve krave dojilice koje nisu nosile jaram. Upregnite krave u kola a njihovu telad odvedite od njih kući.
009	1SA	006	008	Zatim uzmite Kovčeg Gospodnji i stavite ga na kola, a predmete od zlata, koje mu vraćate kao žrtvu za prestup stavite u kovčežić pored njega. Onda ga pošaljite neka ide.
009	1SA	006	009	Ako vidite da ide prema svome mestu, gore u Vet-Semes, to nam je on učinio ovo veliko zlo, a ako ne pođe, znaćemo da nas to nije udarila njegova ruka, nego nam se ovo dogodilo slučajno.“
009	1SA	006	010	Urade oni tako. Dovedu dve krave dojilice, upregnu ih u kola a njihovu telad zadrže kući.
009	1SA	006	011	Kovčeg Gospodnji stave na kola zajedno s kovčežićem u kome su bili zlatni miševi i likovi njihovih čireva.
009	1SA	006	012	Krave su krenule pravo prema Vet-Semesu. Išle su jednim putem i mukale, ne skrećući ni desno ni levo. Filistejski knezovi su ih pratili sve to granice Vet-Semesa.
009	1SA	006	013	A meštani Vet-Semesa želi su pšenicu u dolini. Podigavši pogled ugledali su Kovčeg, pa su se radovali što ga vide.
009	1SA	006	014	Kola su došla u polje Isusa Vetsemešanina, i zaustavila se kod jednog velikog kamena. Tada su iscepali drva od kola, pa su prineli krave kao svespalnicu Gospodu.
009	1SA	006	015	Leviti su spustili Kovčeg Gospodnji, a kovčežić sa predmetima od zlata su stavili na onaj veliki kamen. Tog su dana stanovnici Vet-Semesa prinosili Gospodu žrtve svespalnice i druge žrtve.
009	1SA	006	016	Petorica filistejskih knezova su to videli, pa su se istog dana vratili u Akaron.
009	1SA	006	017	Ovo su zlatni čirevi što su ih Filistejci vratili kao žrtvu za prestup, za Gospoda: jedan za Azot, jedan za Gazu, jedan za Askalon, jedan za Gat, i jedan za Akaron.
009	1SA	006	018	Zlatnih miševa je bilo prema broju svih filistejskih gradova koji su pripadali petorici filistejskih knezova, od utvrđenih gradova do neograđenih sela. Veliki kamen na polju Isusa Vetsemešanina na koji su položili Kovčeg Gospodnji stoji tamo sve do danas.
009	1SA	006	019	Ali Gospod pobi neke od ljudi iz Vet-Semesa, njih sedamdeset, jer su pogledali u Kovčeg Gospodnji. Narod je plakao zato što ga je Gospod udario velikom pogibijom.
009	1SA	006	020	Na to su Vet-Semešani rekli: „Ko može opstati pred Gospodom, ovim svetim Bogom? Kome će Kovčeg otići odavde?“
009	1SA	006	021	Tada su poslali glasnike stanovnicima Kirijat-Jarima i poručili im: „Filistejci su vratili Kovčeg Gospodnji. Dođite i uzmite ga k sebi.“
009	1SA	007	001	Ljudi iz Kirijat-Jarima dođu i odnesu Kovčeg Gospodnji u kuću Avinadavovu na brdu, a njegovog sina, Eleazara, posvete da čuva Kovčeg Gospodnji.
009	1SA	007	002	Prošlo je mnogo vremena – dvadeset godina – od dana kad je Kovčeg ostao u Kirijat-Jarimu. Čitav je dom Izrailjev čeznuo za Gospodom.
009	1SA	007	003	Samuilo reče svem domu Izrailjevom: „Ako se svim svojim srcem vraćate Gospodu, uklonite iz svoje sredine strane bogove i Aštarte. Usmerite svoje srce ka Gospodu i služite jedino njemu, pa će vas izbaviti iz ruku Filistejaca.“
009	1SA	007	004	Tada su Izrailjci uklonili Vale i Aštarte te su služili jedino Gospodu.
009	1SA	007	005	Samuilo reče: „Okupite sav Izrailj u Mispi da se pomolim Gospodu za vas.“
009	1SA	007	006	Oni se okupiše u Mispi. Tamo su izvlačili vodu i izlivali je pred Gospodom. Tog su dana postili i ispovedali: „Zgrešili smo Gospodu.“A Samuilo je bio sudija Izrailjcima u Mispi.
009	1SA	007	007	Filistejci su dočuli da su se Izrailjci okupili u Mispi. Tada su se podigli knezovi filistejski da napadnu Izrailj. Kad su to čuli Izrailjci uplašili su se Filistejaca.
009	1SA	007	008	Izrailjci rekoše Samuilu: „Ne prestaj vapiti za nas Gospodu da nas izbavi iz ruku Filistejaca.“
009	1SA	007	009	Samuilo uze jedno jagnje odojče i prinese ga kao svespalnicu Gospodu. Potom je Samuilo zavapio Gospodu za Izrailja, i Gospod ga je uslišio.
009	1SA	007	010	Dok je Samuilo prinosio žrtvu svespalnicu, Filistejci su se približili da napadnu Izrailja. Ali Gospod zagrme jakom grmljavinom u taj dan protiv Filistejaca i smete ih, tako da su bili potučeni od Izrailja.
009	1SA	007	011	Izrailjci su izašli iz Mispe i dali se u poteru za Filistejcima tukući ih sve do ispod Vet-Hara.
009	1SA	007	012	Tada je Samuilo uzeo jedan kamen i postavio ga između Mispe i Sena i nazvao ga Even Ezer rekavši: „Dovde nam Gospod pomože.“
009	1SA	007	013	Tako su Filistejci bili poniženi, te nisu više upadali na izrailjsku zemlju. Ruka je Gospodnja pritiskala Filistejce celog Samuilovog veka.
009	1SA	007	014	Izrailj je povratio gradove od Akarona do Gata, koje su mu Filistejci uzeli. Izrailj je, takođe, oslobodio i njihovo područje iz ruku Filistejaca. Između Amorejaca i Izrailja vladao je mir.
009	1SA	007	015	Samuilo je bio sudija Izrailju celog svog života.
009	1SA	007	016	On je svake godine obilazio Vetilj, Mispu i Galgal i delovao kao sudija nad Izrailjem u svim tim mestima.
009	1SA	007	017	Potom bi se vraćao u Ramu, jer mu je tamo bila kuća. I tamo je bio sudija nad Izrailjem. A tamo je podigao i žrtvenik Gospodu.
009	1SA	008	001	Kad je Samuilo ostareo, postavio je svoje sinove za sudije nad Izrailjem.
009	1SA	008	002	Njegov sin prvenac zvao se Joilo a drugi se zvao Avija. Oni su bili sudije u Vir-Saveji.
009	1SA	008	003	Ali njegovi sinovi nisu išli njegovim stopama: poveli su se za nepoštenim dobitkom, primali mito i izvrtali pravdu.
009	1SA	008	004	Tada su se okupile sve izrailjske starešine i došle k Samuilu u Ramu.
009	1SA	008	005	Rekoše mu: „Evo, ti si ostareo, a tvoji sinovi ne idu tvojim stopama. Zato nam postavi cara da nam sudi, kao što je u svih naroda.“
009	1SA	008	006	Samuilu nije bilo pravo kad su mu rekli: „Postavi nam cara da nam sudi.“Zato se pomolio Gospodu.
009	1SA	008	007	Gospod reče Samuilu: „Poslušaj narod u svemu što traži od tebe, jer nisu prezreli tebe, nego su prezreli mene kao svoga cara.
009	1SA	008	008	Sve što su činili od dana kad sam ih izveo iz Egipta do dana današnjeg, to čine i tebi: ostavili su mene i služili tuđim bogovima.
009	1SA	008	009	Zato ih poslušaj u svemu, ali ih ozbiljno opomeni i obznani im na koji će način car vladati nad njima.“
009	1SA	008	010	Samuilo je preneo sve reči Gospodnje narodu, koji je od njega tražio cara.
009	1SA	008	011	Rekao je: „Ovo je način na koji će car vladati nad vama: uzimaće vaše sinove i postavljati ih da voze njegova bojna kola, da mu budu konjanici i da trče ispred njegovih bojnih kola.
009	1SA	008	012	Postavljaće ih kao zapovednike nad hiljadu i nad pedeset; oraće njegove njive i žeti njegovu letinu, praviti mu oružje i opremu za njegova bojna kola.
009	1SA	008	013	A vaše ćerke će uzimati da mu prave mirise, da mu budu kuvarice i pekarke.
009	1SA	008	014	Uzimaće vaša najbolja polja, vinograde i maslinjake, i davati ih svojim slugama.
009	1SA	008	015	On će uzimati desetak od vašeg žita i davaće ga svojim dvoranima i slugama.
009	1SA	008	016	Uzimaće i vaše sluge, sluškinje, najbolje momke i vaše magarce, da rade za njega.
009	1SA	008	017	On će uzimati desetak od vaših stada a vi ćete mu biti robovi.
009	1SA	008	018	U taj dan ćete vapiti zbog cara koga ste izabrali sebi, ali vam Gospod neće odgovoriti u onaj dan.“
009	1SA	008	019	Ali narod je odbio da sluša Samuila. Rekli su: „Ne, neka car vlada nad nama, pa ćemo biti kao svi drugi narodi!
009	1SA	008	020	Naš car će nam suditi, stupaće pred nama i vodiće naše ratove.“
009	1SA	008	021	Samuilo je saslušao reči naroda i preneo ih Gospodu.
009	1SA	008	022	Gospod reče Samuilu: „Poslušaj njihov glas i postavi im cara.“Samuilo reče narodu: „Neka se svako vrati u svoje mesto.“
009	1SA	009	001	Bio neki imućan čovek, iz Venijaminovog plemena, koji se zvao Kis. On je bio sin Avilov, sin Serorov, sin Vehoratov, sin Afijin.
009	1SA	009	002	Kis je imao mladog i dobrog sina po imenu Saul. U celom Izrailju nije mu bilo ravna; za glavu je bio viši od svakoga u narodu.
009	1SA	009	003	Jednom su se Kisu, Saulovom ocu, izgubile magarice. Kis reče svome sinu Saulu: „Hajde uzmi jednog momka, pa idi da tražiš magarice.“
009	1SA	009	004	Saul je prošao Jefremovom gorom i zemljom saliskom, ali ih nisu našli. Prošli su i zemljom salimskom, ali ih tamo nije bilo. Zatim su prošli zemljom Venijaminovom, ali ih nisu našli.
009	1SA	009	005	Kada su došli u zemlju Suf, Saul reče svome sluzi koji je bio sa njim: „Hajde da se vratimo; inače će moj otac prestati da brine zbog magarica i početi da brine zbog nas.“
009	1SA	009	006	Sluga mu odgovori: „Evo, ovde u ovom gradu živi čovek Božiji, koga veoma poštuju; sve što kaže, to se ostvari. Pođimo tamo; možda će nam reći kojim putem da krenemo.“
009	1SA	009	007	Saul reče svome sluzi: „Ako i pođemo, šta da ponesemo čoveku? Hleba nam je nestalo u vrećama, a nemamo ni dara da ponesemo čoveku Božijem. Šta imamo?“
009	1SA	009	008	Sluga opet odgovori Saulu: „Evo, imam pri sebi četvrt šekela srebra. Daću to čoveku Božijem, da nam kaže kojim putem da krenemo.“
009	1SA	009	009	Nekada bi u Izrailju ovako govorio onaj koji bi išao da pita Boga: „Hajdemo k videocu!“, jer današnji prorok se nekada zvao videlac.
009	1SA	009	010	Saul reče svome sluzi: „Dobro kažeš. Hajdemo!“Tako su otišli u grad gde je živeo čovek Božiji.
009	1SA	009	011	Dok su se penjali uz brdo prema gradu, naišli su na neke devojke koje su izlazile da izvuku vodu. Pitali su ih: „Da li je ovde videlac?“
009	1SA	009	012	„Jeste, evo tu je pred vama – odgovoriše im – požurite sad, jer baš danas je došao u grad da na uzvišici prinese žrtvu za narod.
009	1SA	009	013	Čim uđete u grad naći ćete ga pre nego što ode na uzvišicu da jede. Narod, naime, neće jesti, dok on ne dođe, jer on prvo mora da blagoslovi žrtvu. Nakon toga će zvanice jesti. Idite sad, jer ćete ga još danas naći.“
009	1SA	009	014	Tako su otišli do grada. Dok su ulazili u grad ugledali su Samuila kako im ide u susret na putu prema uzvišici.
009	1SA	009	015	A dan pre nego što je Saul došao, Gospod je objavio Samuilu, rekavši:
009	1SA	009	016	„Sutra, u ovo vreme, poslaću ti čoveka iz zemlje Venijaminove. Pomaži ga za vladara nad mojim narodom, Izrailjem. On će izbaviti moj narod od Filistejaca, jer sam pogledao na moj narod; njihov je vapaj došao do mene.“
009	1SA	009	017	Kad je Samuilo video Saula, Gospod mu reče: „To je čovek za koga sam ti rekao da će vladati mojim narodom.“
009	1SA	009	018	Saul pristupi Samuilu unutar gradskih vrata i reče mu: „Reci mi, molim te, gde je videočeva kuća?“
009	1SA	009	019	Samuilo odgovori Saulu: „Ja sam videlac. Idite preda mnom na uzvišicu. Danas ćete jesti sa mnom, a ujutro ću te ispratiti i reći ti sve što ti je na umu.
009	1SA	009	020	A što se tiče magarica koje su ti se izgubile pre tri dana, ne brini se, jer su pronađene. A za kim sav Izrailj čezne, ako ne za tobom i za svim tvojim očinskim domom?“
009	1SA	009	021	Saul odgovori: „Nisam li ja Venijaminovac, iz najmanjeg Izrailjevog plemena? Nije li moja porodica najneznatnija od svih porodica Venijaminovog plemena? Zašto mi govoriš tako nešto?“
009	1SA	009	022	Tada je Samuilo poveo Saula i njegovog slugu, pa ih je doveo u gozbenu sobu, gde im je dao počasno mesto među zvanicama. Tamo je bilo tridesetak ljudi.
009	1SA	009	023	Samuilo je rekao kuvaru: „Donesi onaj deo koji sam ti dao; onaj za koji sam ti rekao:’Stavi ga na stranu.’“
009	1SA	009	024	Kuvar uze but i što je bilo na njemu, i postavi pred Saula. Samuilo reče: „Evo, što je ostavljeno, to stavi pred sebe i jedi, jer je ostavljeno za tebe radi ove prilike. Zato sam – reče – pozvao narod.“Tako je Saul jeo sa Samuilom tog dana.
009	1SA	009	025	Zatim su se vratili s uzvišice u grad, a Samuilo je razgovarao sa Saulom na krovu.
009	1SA	009	026	Kad su u osvit zore ustali, Samuilo pozva Saula na krovu: „Ustani da te ispratim.“Saul ustane, pa obojica, on i Samuilo, izađu napolje.
009	1SA	009	027	Dok su hodali prema kraju grada, Samuilo reče Saulu: „Reci momku da pođe ispred nas.“Momak ode. „A ti stani na čas da ti objavim reč Božiju.“
009	1SA	010	001	Samuilo uze flašicu ulja, izli je na njegovu glavu, poljubi ga i reče: „Sam te Gospod pomazuje za vladara nad svojom baštinom.
009	1SA	010	002	Danas kad odeš od mene, naići ćeš na dva čoveka kod Rahiljinog groba u Venijaminovoj zemlji, u Selsi. Oni će ti reći:’Našle su se magarice koje si pošao da tražiš. Tvoj otac se više ne brine za magarice, ali se zabrinuo za vas, govoreći: „Šta da učinim za svoga sina?“’
009	1SA	010	003	Kad odande nastaviš i dođeš do Tavorskog hrasta, srešćeš tamo tri čoveka, koji će ići k Bogu u Vetilj. Jedan će nositi tri jareta, drugi tri pogače, a treći mešinu vina.
009	1SA	010	004	Oni će te pozdraviti, pa će ti dati dva hleba. Ti ih primi iz njihovih ruku.
009	1SA	010	005	Potom ćeš otići na uzvišicu Božiju, gde se nalazi filistejski vojni tabor. Tamo, čim stupiš u grad, naići ćeš na grupu proroka kako silazi s uzvišice. Pred njima će biti lire, bubnjevi, frule i citre, a oni će prorokovati.
009	1SA	010	006	Duh Gospodnji sići će na tebe, pa ćeš prorokovati s njima i biti promenjen u drugog čoveka.
009	1SA	010	007	A kad se svi ovi znakovi ispune na tebi, onda čini što ti prilika nalaže, jer je Bog s tobom.
009	1SA	010	008	Zatim siđi preda mnom u Galgal, a ja ću doći k tebi da prinesem žrtve svespalnice i žrtve mira. Sačekaj sedam dana, dok ne dođem k tebi i poučim te šta ćeš dalje činiti.“
009	1SA	010	009	Čim se Saul okrenuo da ode od Samuila, Bog mu je promenio srce, te su se svi oni znakovi ispunili tog dana.
009	1SA	010	010	Kad su došli do Gavaje, dođe mu u susret grupa proroka. Tada je Duh Božiji sišao na njega, te je prorokovao među njima.
009	1SA	010	011	Kad su svi oni koji su ga od ranije poznavali videli gde prorokuje s prorocima, govorili su jedan drugome: „Šta se to dogodilo s Kisovim sinom? Zar je i Saul među prorocima?“
009	1SA	010	012	Jedan odvrati: „A ko im je otac?“Zato je nastala izreka: „Zar je i Saul među prorocima?“
009	1SA	010	013	Kad je prestao da prorokuje, otišao je na uzvišicu.
009	1SA	010	014	Saulov stric je upitao njega i njegovog momka: „Gde ste vi to išli?“Saul odgovori: „Da tražimo magarice. Kad smo videli da ih nigde nema, otišli smo k Samuilu.“
009	1SA	010	015	Saulov stric opet upita: „Ispričaj mi šta vam je rekao Samuilo.“
009	1SA	010	016	Saul odgovori svome stricu: „Rekao nam je da su se magarice našle.“Ipak, nije mu ispričao ono što mu je Samuilo rekao za carstvo.
009	1SA	010	017	Samuilo sazva narod u Mispu ka Gospodu,
009	1SA	010	018	pa reče narodu izrailjskom: „Govori Gospod, Bog Izrailjev:’Ja sam izveo Izrailja iz Egipta, i izbavio vas iz ruku Egipćana, i iz ruku svih carstava koja su vas tlačila.
009	1SA	010	019	A vi ste danas prezreli vašeg Boga, koji vas izbavlja od svih vaših muka i nevolja, rekavši:’Postavi nad nama cara.’ Sada stanite pred Gospoda po svojim plemenima i rodovima.’“
009	1SA	010	020	Samuilo privede sva Izrailjeva plemena, a žreb padne na Venijaminovo pleme.
009	1SA	010	021	Zatim je priveo Venijaminovo pleme po svojim porodicama. Žreb je pao na porodicu Matrijevu, a onda je žreb pao na Saula, Kisovog sina. Ali kad su ga tražili, nisu ga mogli naći.
009	1SA	010	022	Onda su opet pitali Gospoda: „Da li je taj čovek već došao?“Gospod odgovori: „Eno ga, krije se među tovarom.“
009	1SA	010	023	Otrčali su i doveli ga odande. Kad je stao usred naroda, za glavu je bio viši od svakoga u narodu.
009	1SA	010	024	Samuilo reče svem narodu: „Pogledajte koga je Gospod izabrao, jer mu nema ravna u svem narodu!“Sav narod povika: „Živeo car!“
009	1SA	010	025	Tada je Samuilo saopštio narodu carska prava i dužnosti, zapisao ih u knjigu, i položio ih pred Gospoda. Onda je poslao sav narod svojim kućama.
009	1SA	010	026	I Saul je otišao kući u Gavaju. S njim su otišli i odvažni ljudi kojima je Bog taknuo srce.
009	1SA	010	027	Ali neke propalice rekoše: „Kako će nas ovaj izbaviti?“Prezreli su ga i nisu mu doneli dar. On je to oćutao.
009	1SA	011	001	Tada je došao Amonac Nas i utaborio se naspram Javis-Galada. Svi meštani Javisa rekoše Nasu: „Sklopi savez s nama, pa ćemo ti služiti.“
009	1SA	011	002	Amonac Nas im odgovori: „Ovako ću sklopiti savez s vama: iskopaću svakome od vas desno oko. Tako ću izložiti sramoti sav Izrailj.“
009	1SA	011	003	Starešine Javisa mu rekoše: „Ostavi nam sedam dana, da pošaljemo glasnike u sve krajeve Izrailja, pa ako niko ne dođe da nas izbavi, predaćemo se tebi.“
009	1SA	011	004	Dođu glasnici u Gavaju Saulovu i prenesu te reči narodu. Sav narod udari u glasan plač.
009	1SA	011	005	A Saul se upravo vraćao s polja idući za volovima. On upita: „Zašto narod plače?“Tada su mu ispričali šta su poručili Javišani.
009	1SA	011	006	Kad je čuo ove reči, Duh Božiji siđe na Saula, i obuze ga silan gnev.
009	1SA	011	007	On uze dva vola, iseče ih na komade, i posla ih u sve krajeve Izrailja po glasnicima. Rekao je: „Ko ne pođe za Saulom i Samuilom, tako će biti učinjeno njegovim volovima.“Strah je Gospodnji obuzeo narod, pa su svi pošli kao jedan.
009	1SA	011	008	Kad ih je izbrojio u Vezeku, bilo je tri stotine hiljada Izrailjaca i trideset hiljada Judejaca.
009	1SA	011	009	Zatim su rekli onim glasnicima, koji su došli: „Ovako recite meštanima Javis-Galada:’Sutra, kad pripeče sunce, bićete izbavljeni.’“Kad su se glasnici vratili i rekli to Javišanima, oni su se obradovali.
009	1SA	011	010	Meštani Javisa poručiše Amoncima: „Sutra ćemo vam se predati, pa činite s nama što vam drago.“
009	1SA	011	011	Sutradan je Saul podelio narod u tri čete; ušli su usred tabora o jutarnjoj straži i tukli Amonce do dnevne žege. Preživeli su se tako razbežali, da ni dvojica nisu ostala zajedno.
009	1SA	011	012	Narod reče Samuilu: „Ko je to rekao:’Zar će Saul vladati nad nama?’ Dajte te ljude da ih pogubimo!“
009	1SA	011	013	Saul reče: „Ovoga dana niko neće biti pogubljen, jer danas je Gospod doneo spasenje Izrailju!“
009	1SA	011	014	Tada Samuilo reče: „Hajdemo u Galgal, da tamo potvrdimo carstvo.“
009	1SA	011	015	Sav je narod otišao u Galgal, pa su tamo zacarili Saula pred Gospodom. Zatim su prineli žrtve mira pred Gospodom. Saul se tamo veoma radovao sa svim ljudima iz Izrailja.
009	1SA	012	001	Samuilo reče svem Izrailju: „Evo, poslušao sam vas u svemu što ste tražili od mene, i postavio sam cara nad vama.
009	1SA	012	002	A sad, evo vam cara koji će vas predvoditi. Ja sam ostareo i osedeo. Moji sinovi su tu među vama. Vodio sam vas od svoje mladosti sve do danas.
009	1SA	012	003	Evo me! Odgovorite mi ovde pred Gospodom i pred njegovim pomazanikom: kome sam oteo vola, ili magarca? Jesam li koga prevario? Jesam li koga tlačio? Od koga sam primio mito, da bih radi njega skrenuo pogled na drugu stranu? Ja ću vam sve to vratiti.“
009	1SA	012	004	Oni odgovoriše: „Nikoga nisi prevario, nikoga nisi tlačio, i nisi ni od koga uzeo ništa!“
009	1SA	012	005	On im odgovori: „Gospod je svedok, a svedok je i njegov pomazanik ovoga dana, da ništa niste našli u mom posedu.“Oni odgovoriše: „On je svedok!“
009	1SA	012	006	Samuilo onda reče narodu: „Da, Gospod je svedok, on koji je postavio Mojsija i Arona, i koji je izveo naše oce iz Egipta.
009	1SA	012	007	Sada pristupite da vam pred Gospodom posvedočim o svim pravednim delima, koje je Gospod učinio za vas i za vaše oce.
009	1SA	012	008	Kad je Jakov došao u Egipat, vaši su preci zavapili Gospodu. Gospod im je poslao Mojsija i Arona, koji su izveli vaše pretke iz Egipta, i nastanili ih na ovom mestu.
009	1SA	012	009	Ali oni su zaboravili Gospoda, svoga Boga, i on ih je predao u ruke Sisere, zapovednika asorske vojske, u ruke Filistejaca i ruke moavskog cara, koji su ratovali protiv njih.
009	1SA	012	010	Tada su zavapili Gospodu, rekavši:’Zgrešili smo, jer smo napustili Gospoda, i služili Valima i Aštartama. Izbavi nas sada iz ruku naših neprijatelja, pa ćemo služiti tebi.’
009	1SA	012	011	Tada je Gospod poslao Jerovala, Varaka, Jeftaja, i Samuila, i izbavio vas iz ruku vaših neprijatelja oko vas, tako da ste spokojno živeli.
009	1SA	012	012	Ali kad ste videli Nasa, cara amonskog, kako ide na vas, rekli ste mi:’Ne, nego neka car vlada nad nama’, premda je vaš car, Gospod, Bog vaš.
009	1SA	012	013	A sad, eto cara koga ste izabrali, koga ste tražili. Evo, Gospod je postavio cara nad vama.
009	1SA	012	014	Ako se budete bojali Gospoda i budete mu služili, ako budete slušali njegov glas i ne budete se bunili protiv Gospodnje reči, onda ćete i vi i car što nad vama vlada slediti Gospoda, Boga vašega.
009	1SA	012	015	Ali ako ne budete slušali Gospodnjeg glasa, nego se budete bunili protiv Gospodnjih zapovesti, ruka će se Gospodnja dići na vas, kao što se digla na vaše oce.
009	1SA	012	016	A sada pristupite i pogledajte ovu veliku stvar, koju će Gospod učiniti na vaše oči!
009	1SA	012	017	Nije li danas žetva pšenice? Ja ću zazvati Gospoda da pošalje grmljavinu i kišu. Tada ćete znati i uvideti koliko je veliko zlo koje ste učinili pred Gospodom tražeći sebi cara.“
009	1SA	012	018	Samuilo zazva Gospoda i Gospod posla onoga dana grmljavinu i kišu. Sav se narod veoma uplašio Gospoda i Samuila.
009	1SA	012	019	Na to je sav narod rekao Samuilu: „Pomoli se Gospodu, svome Bogu, za svoje sluge da ne pomremo, jer smo na sve naše grehe dodali i ovo zlo tražeći sebi cara.“
009	1SA	012	020	Samuilo odgovori narodu: „Ne bojte se! Da, vi ste učinili sve ovo zlo, ali sad se ne odvraćajte od Gospoda, nego služite Gospodu svim svojim srcem.
009	1SA	012	021	Ne okrećite se za ništavnim idolima, od kojih nema koristi i koji ne mogu izbaviti, jer su ništavni.
009	1SA	012	022	A Gospod neće ostaviti svoj narod, radi svoga velikog imena, jer je Gospodu bilo po volji da vas učini svojim narodom.
009	1SA	012	023	A od mene daleko bilo da zgrešim Gospodu, te prestanem da se molim za vas, i upućujem vas na dobar i ispravan put.
009	1SA	012	024	Samo se bojte Gospoda i verno mu služite svim svojim srcem; jer pogledajte kako se pokazao velikim radi vas.
009	1SA	012	025	Ali ako nastavite da činite zlo, propašćete i vi i vaš car.“
009	1SA	013	001	Saulu je bilo trideset godina kad je postao car, a vladao je četrdeset dve godine nad Izrailjem.
009	1SA	013	002	Saul je izabrao sebi tri hiljade Izrailjaca. Dve hiljade ih je bilo sa Saulom u Mihmasu, i u gorju Vetilja, a hiljadu ih je bilo sa Jonatanom u Gavaji Venijaminovoj. Ostali narod je poslao svojim kućama.
009	1SA	013	003	A Jonatan je pobio filistejski vojni tabor u Gavaji. Filistejci su čuli za to. Tada je Saul zapovedio da zatrube u rog po celoj zemlji, poručivši: „Neka čuju ovo Jevreji!“
009	1SA	013	004	Kad je sav Izrailj čuo to, rekli su: „Saul je pobio filistejski vojni tabor, pa su Filistejci omrzli Izrailjce. Narod se u Gilgalu okupio oko Saula.“
009	1SA	013	005	Filistejci su se okupili da ratuju protiv Izrailja. Imali su trideset hiljada bojnih kola, šest hiljada konjanika, i vojsku tako brojnu kao pesak na morskoj obali. Izašli su i utaborili se kod Mihmasa, istočno od Vet-Avena.
009	1SA	013	006	Kad su Izrailjci videli da su se našli u neprilici, jer je vojska bila pritešnjena, narod se posakrivao u pećine, žbunje, među stene, u trapove i jame.
009	1SA	013	007	Neki Jevreji su čak prešli preko Jordana, u Gadovu i Galadovu zemlju. Saul je još bio u Galgalu, a sav je narod, koji je išao za njim, drhtao od straha.
009	1SA	013	008	Saul je čekao sedam dana, prema roku koji je Samuilo odredio. Ali kako Samuilo nije došao u Galgal, narod je počeo da se razilazi od Saula.
009	1SA	013	009	Tada Saul reče: „Donesite mi žrtvu svespalnicu i žrtve mira.“Tako je prineo žrtvu svespalnicu.
009	1SA	013	010	Tek što je dovršio prinošenje žrtve svespalnice, dođe Samuilo. Saul mu pođe u susret da ga pozdravi.
009	1SA	013	011	Samuilo mu reče: „Šta si to uradio?“Saul mu odgovori: „Video sam da se narod razilazi od mene; ti nisi došao do određenog dana, a Filistejci se okupili kod Mihmasa.
009	1SA	013	012	Tada sam rekao u sebi:’Sada će Filistejci sići na mene u Galgal, a ja se još nisam pomolio Gospodu za naklonost.’ Zato sam se odvažio i prineo žrtvu svespalnicu.“
009	1SA	013	013	Samuilo mu reče: „Ludo si postupio što nisi održao zapovesti koje ti je dao Gospod, Bog tvoj! Inače bi Gospod sada utvrdio tvoje carstvo nad Izrailjem doveka.
009	1SA	013	014	Stoga se tvoje carstvo neće održati. Gospod je potražio čoveka po svom srcu i postavio ga za vladara nad svojim narodom, jer ti nisi održao što ti je Gospod zapovedio.“
009	1SA	013	015	Samuilo je ustao i otišao iz Galgala u Gavaju Venijaminovu. A Saul je pobrojio narod koji je ostao s njim; bilo ih je oko šest stotina ljudi.
009	1SA	013	016	Saul, njegov sin Jonatan, i narod koji se našao uz njega, boravili su u Gavaji Venijaminovoj, a Filistejci su se utaborili u Mihmasu.
009	1SA	013	017	Tada je iz filistejskog tabora izašla četa pljačkaša i odvojila se u tri grupe: jedna grupa je krenula putem prema Ofri u zemlju sualsku,
009	1SA	013	018	druga putem prema Vet-Oronu, a treća se zaputila ka granici koja preko sevojimske doline gleda u pustinju.
009	1SA	013	019	Tada se u celoj izrailjskoj zemlji nije mogao naći kovač, jer su Filistejci govorili: „Samo da Jevreji ne počnu praviti sebi mačeve i koplja.“
009	1SA	013	020	Naime, svi su Izrailjci silazili k Filistejcima kad bi neko hteo da iskuje sebi raonik, motiku, sekiru, ili srp.
009	1SA	013	021	Cena je bila dve trećine šekela za raonike i motike, i trećina šekela za oštrenje sekira i nameštanje ostana.
009	1SA	013	022	Tako na dan bitke niko od sveg naroda, koji je bio sa Saulom i Jonatanom, nije imao mač ili koplje; imali su ih samo Saul i njegov sin Jonatan.
009	1SA	013	023	A jedan filistejski odred je izašao prema klancu kod Mihmasa.
009	1SA	014	001	Jednog dana, Saulov sin Jonatan reče svome sluzi, koji je nosio njegovo oružje: „Hajde da pređemo do filistejskog vojnog tabora na drugoj strani.“Svoga oca nije obavestio o tome.
009	1SA	014	002	Saul je boravio u okolini Gavaje, ispod narovog drveta, kod Migrona. S njim je bilo oko šest stotina ljudi.
009	1SA	014	003	Efod je u to vreme nosio Ahija, sin Ahituva, brata Ihavoda, sina Finesa, sina Ilija, sveštenika Gospodnjeg u Silomu. Narod nije znao da je Jonatan otišao.
009	1SA	014	004	A klanac, koji je Jonatan gledao da pređe kako bi došao do filistejskog vojnog tabora, nalazio se između dve strme litice. Jedna se zvala Voses a druga Sene.
009	1SA	014	005	Jedna je litica stajala na severu, nasuprot Mihmasa, a druga, na jugu, nasuprot Gavaje.
009	1SA	014	006	Jonatan reče svome sluzi koji mu je nosio oružje: „Hajde da pređemo ka vojnom taboru onih neobrezanih. Možda će Gospod učiniti nešto za nas, jer ništa ne sprečava Gospoda da izbavi, bilo mnogo ljudi ili malo.“
009	1SA	014	007	Njegov štitonoša mu odgovori: „Čini što god ti je u srcu. Moje je srce jedno s tvojim.“
009	1SA	014	008	Jonatan reče: „Evo, preći ćemo k tim ljudima, pa ćemo im se pokazati.
009	1SA	014	009	Ako nam kažu:’Stojte dok ne dođemo do vas’, ostaćemo gde jesmo, i nećemo se penjati k njima.
009	1SA	014	010	A ako nam kažu:’Uspnite se k nama’, onda ćemo se uspeti, jer ih je Gospod predao u naše ruke. To će nam biti znak.“
009	1SA	014	011	Kad su se njih dvojica pokazala filistejskom vojnom taboru, Filistejci rekoše: „Gle, Jevreji izlaze iz rupa u koje su se posakrivali!“
009	1SA	014	012	Ljudi iz vojnog tabora rekoše Jonatanu i njegovom štitonoši: „Popnite se k nama da vas naučimo čemu.“Jonatan reče svome štitonoši: „Penji se za mnom, jer ih je Gospod predao u Izrailjeve ruke!“
009	1SA	014	013	Jonatan se penjao služeći se rukama i nogama, a njegov štitonoša za njim. Filistejci su padali pred Jonatanom, a njegov štitonoša ih je ubijao za njim.
009	1SA	014	014	To je bio prvi napad kada su Jonatan i njegov štitonoša pobili dvadesetak ljudi na polju od oko pola jutra.
009	1SA	014	015	Tada je strah obuzeo tabor na polju; strava je spopala sav narod u vojnom taboru i četu pljačkaša. Zemlja se potresla, te je zavladala pometnja od Boga.
009	1SA	014	016	Saulovi osmatrači iz Gavaje Venijaminove su videli da se vojska raspršila na sve strane.
009	1SA	014	017	Tada Saul reče narodu s njim: „Postrojte se i vidite ko je otišao od nas.“Kad su se postrojili, nije bilo Jonatana i njegovog štitonoše.
009	1SA	014	018	Saul reče Ahiji: „Donesi Kovčeg Gospodnji.“Naime, Kovčeg Gospodnji je tog dana bio s narodom izrailjskim.
009	1SA	014	019	Dok je Saul razgovarao sa sveštenikom, metež u filistejskom taboru bivao je sve veći. Saul reče svešteniku: „Povuci ruku!“
009	1SA	014	020	Saul i sav narod s njim kliknuše i stupiše u boj. A tamo, Filistejci okrenuli mačeve jedni na druge. Pometnja je bila veoma velika.
009	1SA	014	021	Pa i oni Jevreji koji su ranije bili na strani Filistejaca, i koji su otišli u njihov tabor, okrenuli su se od njih i pridružili se Izrailjcima, koji su bili sa Saulom i Jonatanom.
009	1SA	014	022	Kad su svi oni Izrailjci što su se posakrivali u Jefremovoj gori čuli da su se Filistejci dali u beg, nagrnuli su za njima u boj.
009	1SA	014	023	Tog je dana Gospod izbavio Izrailja, a bitka se raširila sve do preko Vet-Avena.
009	1SA	014	024	Izrailjci su bili iscrpljeni tog dana, jer je Saul zakleo narod rekavši: „Proklet bio čovek koji okusi hrane do uveče, dok se ne osvetim svojim neprijateljima!“Tako sav narod nije okusio hrane.
009	1SA	014	025	Kad je narod došao u šumu, bilo je pčelinjeg saća na površini zemlje.
009	1SA	014	026	Stupivši u šumu, narod je video da med teče, ali niko nije prineo ruku ustima, jer se narod plašio zakletve.
009	1SA	014	027	Jonatan nije čuo kad je njegov otac zakleo narod, pa je prineo vrh štapa koji mu je bio u ruci i zamočio ga u saće, a zatim prineo ruku ustima; oči su mu se odmah zasvetlele.
009	1SA	014	028	Jedan čovek mu reče: „Tvoj je otac strogo zakleo narod rekavši:’Neka je proklet čovek koji okusi hrane danas.’ A narod je bio izmoren.“
009	1SA	014	029	Jonatan mu odgovori: „Moj otac gura zemlju u propast. Pogledajte kako su mi se oči zasvetlele čim sam okusio malo ovog meda.
009	1SA	014	030	Da je narod slobodno jeo od plena koji je zatekao kod svojih neprijatelja, ne bi li poraz Filistejaca bio još veći?“
009	1SA	014	031	Tog su dana tukli Filistejce od Mihmasa do Ajalona, pa se narod veoma izmorio.
009	1SA	014	032	Tada se narod bacio na plen. Nahvatali su sitnu stoku, goveda i telad, klali ih na zemlji, i jeli ih s krvlju.
009	1SA	014	033	To su javili Saulu: „Eno, narod greši protiv Gospoda jedući meso s krvlju.“Saul reče: „Izneverili ste se [Gospodu]. Dovaljajte mi ovamo veliki kamen.“
009	1SA	014	034	Zatim je rekao: „Raziđite se među narod i recite im:’Neka mi svako dovede svoga vola ili ovcu. Ovde ćete ih klati i jesti. Nemojte grešiti protiv Gospoda jedući krv.’“Te noći mu je svako od naroda doveo svoga vola, pa su tamo klali i jeli.
009	1SA	014	035	Tada je Saul sagradio žrtvenik Gospodu. To je bio prvi žrtvenik koji je sagradio Gospodu.
009	1SA	014	036	Saul reče: „Siđimo noćas u poteru za Filistejcima, da ih orobimo dok ne svane jutro. Nećemo poštedeti ni jednog od njih.“Oni mu odgovoriše: „Radi što ti se čini dobro.“Sveštenik mu reče: „Pristupimo Bogu.“
009	1SA	014	037	Saul je pitao Boga: „Da se spustim u poteru za Filistejcima? Hoćeš li ih predati u ruke Izrailju?“Ali onoga dana mu nije odgovorio.
009	1SA	014	038	Tada Saul reče: „Pristupite ovamo svi narodni glavari! Doznajte i vidite kako je ovaj današnji greh bio počinjen!
009	1SA	014	039	Jer tako mi živoga Gospoda, koji izbavlja Izrailja, ako se krivica nađe i na mom sinu Jonatanu, biće svakako pogubljen!“Ali niko mu iz svega naroda nije odgovorio.
009	1SA	014	040	Saul reče celom Izrailju: „Vi stanite na jednu stranu, a ja i moj sin Jonatan staćemo na drugu stranu.“Narod odgovori Saulu: „Radi što ti se čini dobro.“
009	1SA	014	041	Tada se Saul obratio Gospodu: „Bože Izrailjev, pokaži po pravdi!“Žreb je pao na Jonatana i Saula, a narod je izašao [nevin].
009	1SA	014	042	Saul reče: „Bacite žreb između mene i moga sina Jonatana!“Žreb pade na Jonatana.
009	1SA	014	043	Saul reče Jonatanu: „Reci mi šta si uradio.“Jonatan mu ispriča: „Ja sam samo okusio malo meda krajem štapa koji mi je bio u ruci. Evo me, spreman sam da umrem.“
009	1SA	014	044	Saul reče: „Neka mi tako učini Gospod, i još više, ako danas zaista ne umreš, Jonatane!“
009	1SA	014	045	Tada je narod rekao Saulu: „Zar da umre Jonatan koji je učinio ovo veliko izbavljenje u Izrailju? Daleko bilo! Tako živ bio Gospod, nijedna vlas neće pasti s njegove glave na zemlju, jer on je danas učinio ovo delo uz Božiju pomoć!“Tako je narod izbavio Jonatana, te nije poginuo.
009	1SA	014	046	Saul je prestao da goni Filistejce, a Filistejci su se vratili u svoja mesta.
009	1SA	014	047	Kad je Saul učvrstio carevanje nad Izrailjem, zaratio je protiv svih svojih neprijatelja unaokolo: protiv Moava, protiv potomaka Amonovih, protiv Edoma, protiv careva sovskih, i protiv Filistejaca. Gde god bi se okrenuo, pobeđivao bi.
009	1SA	014	048	Odlikovao se junaštvom; porazio je Amaličane, i izbavio Izrailja iz ruku onih koji su ga pljačkali.
009	1SA	014	049	Saulovi sinovi su bili: Jonatan, Jesvija, i Malhi-Suv, a njegove dve ćerke zvale su se: starija Merava, a mlađa Mihala.
009	1SA	014	050	Saulova žena zvala se Ahinoama, ćerka Ahimasova, a zapovednik njegove vojske zvao se Avenir, sin Nera, Saulovog strica.
009	1SA	014	051	A Kis, Saulov otac, i Ner, Avenirov otac, bili su sinovi Avilovi.
009	1SA	014	052	Ljuti se rat vodio sa Filistejcima tokom sveg Saulovog veka. A kada bi Saul video kojeg odvažnog čoveka ili vrsnog ratnika, uzimao bi ga u svoju službu.
009	1SA	015	001	Samuilo reče Saulu: „Mene je Gospod poslao da te pomažem za cara nad njegovim narodom Izrailjem. Zato poslušaj reči Gospodnje:
009	1SA	015	002	Govori Gospod nad vojskama:’Video sam šta je Amalik učinio Izrailju, kako mu se isprečio na putu kad je izašao iz Egipta.
009	1SA	015	003	Zato navali na Amalika i izvrši kleto uništenje nad njim i nad svim što mu pripada. Ne štedi ga, nego istrebi ljude i žene, decu i dojenčad, volove i ovce, kamile i magarce.’“
009	1SA	015	004	Tada je Saul okupio narod i izbrojio ih u Telajimu. Bilo je dve stotine hiljada pešaka, a Judejaca deset hiljada.
009	1SA	015	005	Saul je došao kod amaličkog grada i u dolini postavio zasedu.
009	1SA	015	006	Saul reče Kenejcima: „Idite, odvojte se od Amaličana da vas ne istrebim s njima, jer ste bili naklonjeni svim Izrailjcima kad su izašli iz Egipta.“Tako su se Kenejci odvojili od Amaličana.
009	1SA	015	007	Saul je tukao Amalika od Evile pa do Sura, koji je blizu Egipta.
009	1SA	015	008	Agaga, amaličkog cara je uhvatio živog, a sav narod je pobio mačem, kletim uništenjem.
009	1SA	015	009	Ipak, Saul i narod su poštedeli Agaga, te najbolje ovce, krupnu stoku, ugojenu telad i jagnjad i sve što je valjalo. Nad tim nisu hteli da izvrše kleto uništenje, već samo nad onim što je bilo bezvredno i rđavo.
009	1SA	015	010	Tada je reč Gospodnja došla Samuilu:
009	1SA	015	011	„Žao mi je što sam postavio Saula za cara, jer se okrenuo od mene i nije izvršio moje zapovesti.“Samuilo je bio ljut, pa je cele noći vapio Gospodu.
009	1SA	015	012	Samuilo je ustao u rano jutro da se nađe sa Saulom. Samuilu su javili: „Saul je otišao u Karmil. Tamo je, eno, podigao sebi spomenik. Zatim se okrenuo i otišao dole u Galgal.“
009	1SA	015	013	Kad je Samuilo došao k Saulu, ovaj mu reče: „Neka te Gospod blagoslovi! Izvršio sam zapovest Gospodnju!“
009	1SA	015	014	Samuilo ga upita: „Kakvo je onda ovo blejanje ovaca što dopire do mojih ušiju, i mukanje goveda koje čujem?“
009	1SA	015	015	Saul odgovori: „Doterali su ih od Amalika; narod je poštedeo najbolje ovce i goveda da ih žrtvuje Gospodu, tvome Bogu. Nad ostalim smo izvršili kleto uništenje.“
009	1SA	015	016	Tada mu Samuilo reče: „Dosta! Objaviću ti šta mi je Gospod rekao noćas.“Saul mu reče: „Govori!“
009	1SA	015	017	Samuilo reče: „Koliko god da si neznatan u svojim očima, nisi li ti glava Izrailjevih plemena? Gospod te je pomazao za cara nad Izrailjem.
009	1SA	015	018	Gospod te je poslao na put i rekao ti:’Izvrši kleto uništenje nad onim grešnicima, Amaličanima. Vojuj protiv njih dok ih ne istrebiš.’
009	1SA	015	019	Zašto nisi poslušao glas Gospodnji? Zašto si se bacio na plen i učinio što je zlo u Gospodnjim očima?“
009	1SA	015	020	Saul odgovori Samuilu: „Ja sam poslušao glas Gospodnji: otišao sam na put na koji me je Gospod poslao: doveo sam Agaga, amaličkog cara, i izvršio kleto uništenje nad Amaličanima.
009	1SA	015	021	A narod je uzeo od plena, sitnu i krupnu stoku, prvinu od onoga što je određeno za kleto uništenje, da se žrtvuje Gospodu, tvome Bogu u Galgalu.“
009	1SA	015	022	Samuilo na to reče: „Zar su Gospodu milije žrtve svespalnice i prinosi nego poslušnost Gospodnjem glasu? Poslušnost je bolja od žrtve, i pokornost je bolja od ovnujskog sala.
009	1SA	015	023	Neposlušnost je kao greh vračanja, a nepokornost kao zločin idolopoklonstva. Ti si odbacio reč Gospodnju, i zato je Gospod odbacio tebe kao cara.“
009	1SA	015	024	Saul reče Samuilu: „Zgrešio sam! Prestupio sam Gospodnju zapovest i tvoje naloge, jer sam se uplašio naroda i poslušao njihov glas.
009	1SA	015	025	Sada te molim, oprosti mi moj greh, i vrati se sa mnom da se poklonim Gospodu.“
009	1SA	015	026	Samuilo odgovori Saulu: „Neću se vratiti s tobom! Ti si odbacio reč Gospodnju i zato je Gospod odbacio tebe kao cara Izrailjevog.“
009	1SA	015	027	Samuilo se okrenuo da ide, ali je [Saul] zgrabio rub njegovog plašta, i rub se otkinuo.
009	1SA	015	028	Samuilo mu reče: „Danas je Gospod otkinuo od tebe Izrailjevo carstvo i dao ga tvome bližnjem koji je bolji od tebe.
009	1SA	015	029	A On, Slava Izrailjeva, ne laže i ne kaje se, jer nije čovek da bi se kajao.“
009	1SA	015	030	Saul reče na to: „Zgrešio sam! Ali molim te sad, ukaži mi čast pred starešinama mog naroda i pred Izrailjem, pa se vrati sa mnom da se poklonim Gospodu, tvome Bogu.“
009	1SA	015	031	Tada se Samuilo vratio sa Saulom, a Saul se poklonio Gospodu.
009	1SA	015	032	Samuilo zatim reče: „Dovedite mi Agaga, amaličkog cara!“Agag je vedro došao k njemu misleći: „Gorčina smrti me je zaista mimoišla.“
009	1SA	015	033	Ali Samuilo reče: „Kao što je tvoj mač oduzeo decu ženama, tako će među ženama tvoja majka ostati bez dece.“Tada je Samuilo posekao Agaga pred Gospodom u Galgalu.
009	1SA	015	034	Zatim je Samuilo otišao u Ramu, a Saul se vratio svojoj kući u Gevu Saulovu.
009	1SA	015	035	Samuilo nije više video Saula do dana svoje smrti. Samuilo je žalio za Saulom, jer se Gospod pokajao što je postavio Saula za cara nad Izrailjem.
009	1SA	016	001	Gospod reče Samuilu: „Dokle ćeš žaliti za Saulom kad sam ga ja odbacio kao cara nad Izrailjem? Napuni uljem svoj rog i pođi; šaljem te k Jeseju u Vitlejem, jer sam izabrao za cara jednog od njegovih sinova.“
009	1SA	016	002	Samuilo upita: „Kako da idem? Saul će me ubiti ako čuje.“Gospod reče: „Povedi sa sobom jednu junicu, pa reci:’Došao sam da prinesem Gospodu žrtvu.’
009	1SA	016	003	Zatim pozovi Jeseja na žrtvu, a ja ću ti obznaniti šta dalje da činiš. Pomazaćeš mi onoga koga ti pokažem.“
009	1SA	016	004	Samuilo je učinio što mu je Gospod rekao, pa je otišao u Vitlejem. Drhteći od straha gradske starešine su mu pošle u susret. Upitali su ga: „Dolaziš li u miru?“
009	1SA	016	005	On odgovori: „[Da], u miru. Došao sam da prinesem žrtvu Gospodu. Zato se posvetite i dođite sa mnom na prinošenje žrtve.“Posvetio je i Jeseja i njegove sinove i pozvao ih na prinošenje žrtve.
009	1SA	016	006	Kad su došli, Samuilo je video Elijava i pomislio: „Jamačno pred Gospodom stoji njegov pomazanik!“
009	1SA	016	007	Ali Gospod reče Samuilu: „Ne gledaj na njegov izgled i na visinu njegovog rasta, jer sam ga odbacio. Gospod ne gleda kao što čovek gleda. Čovek gleda na spoljašnjost, a Gospod gleda na srce.“
009	1SA	016	008	Jesej pozva Avinadava i dovede ga pred Samuila, a on reče: „Gospod nije izabrao ni ovoga.“
009	1SA	016	009	Jesej je, zatim, doveo Šamu, ali Samuilo reče: „Ni ovoga Gospod nije izabrao.“
009	1SA	016	010	Jesej je doveo svih sedam sinova pred Samuila, ali Samuilo reče Jeseju: „Gospod nije izabrao ni jednog od ovih.“
009	1SA	016	011	Samuilo upita Jeseja: „Jesu li to svi mladići?“[Jesej] odgovori: „Ostao je još najmlađi. Eno ga, čuva ovce.“Samuilo reče Jeseju: „Pošalji po njega, jer nećemo sedati za sto dok on ne dođe.“
009	1SA	016	012	Jesej posla po njega i dovede ga. Momak je bio rumenih obraza, lepih očiju i lepog izgleda. Gospod reče: „Ustani i pomaži ga: to je taj!“
009	1SA	016	013	Samuilo je uzeo rog s uljem i pomazao ga usred njegove braće. Duh Gospodnji je obuzeo Davida od tog dana. Zatim je Samuilo ustao i vratio se u Ramu.
009	1SA	016	014	Duh Gospodnji je odstupio od Saula, a jedan zao duh poslan od Gospoda je počeo da ga spopada.
009	1SA	016	015	Saulove sluge su mu rekle: „Vidi, spopada te zli duh poslan od Gospoda.
009	1SA	016	016	Nek naš gospodar dozvoli svojim slugama da potraže čoveka koji ume da svira liru. Kad god zli duh od Gospoda navali na tebe, on će zasvirati na njoj, pa će ti biti bolje.“
009	1SA	016	017	Saul reče svojim slugama: „Idite i potražite čoveka koji ume dobro da svira i dovedite ga k meni.“
009	1SA	016	018	Jedan od slugu reče: „Evo, video sam sina Jeseja iz Vitlejema. On ume da svira, hrabar je junak i ratnik, razborit je u govoru i naočit, i Gospod je s njim.“
009	1SA	016	019	Saul posla glasnike Jeseju i poruči: „Pošalji mi svoga sina Davida koji je kod stada.“
009	1SA	016	020	Jesej je uzeo jednog magarca i stavio na njega hleba, mešinu vina i jedno jare, pa je to poslao Saulu po Davidu.
009	1SA	016	021	Tako je David došao k Saulu i stupio u njegovu službu. Saul ga je veoma zavoleo, te je David postao njegov štitonoša.
009	1SA	016	022	Zatim je Saul poručio Jeseju: „Neka David ostane kod mene jer je stekao moju naklonost.“
009	1SA	016	023	I kad god bi zli duh spopao Saula, David bi uzimao liru i svirao. Tada bi se Saul smirio i bilo bi mu bolje.
009	1SA	017	001	Filistejci okupiše svoju vojsku da ratuju. Okupili su se kod Sokota, koji pripada Judi, a utaborili se između Sokota i Azeke, u Efes-Damimu.
009	1SA	017	002	Saul i Izrailjci su se okupili i utaborili u dolini Ili, pa su se svrstali u bojni red protiv Filistejaca.
009	1SA	017	003	Filistejci su bili na jednom brdu, a Izrailjci na drugom. Između njih je bila dolina.
009	1SA	017	004	Tada je iz filistejskog tabora istupio izazivač po imenu Golijat iz Gata. Bio je visok šest lakata i pedalj.
009	1SA	017	005	Na glavi je imao bronzanu kacigu, a na sebi je imao ljuskav oklop od bronze težine pet hiljada šekela.
009	1SA	017	006	Na nogama je imao bronzane štitnike i bronzani kopljić između ramena.
009	1SA	017	007	Šipka njegovog koplja bila je kao vratilo, a šiljak koplja mu je bio težak šest stotina gvozdenih šekela. Pred njim je išao njegov štitonoša.
009	1SA	017	008	On je, dakle, stao i dozivao Izrailjeve bojne redove govoreći im: „Zašto izlazite da se svrstate za boj? Nisam li ja Filistejac a vi Saulove sluge? Izaberite jednog čoveka, pa neka siđe k meni!
009	1SA	017	009	Ako me svlada u dvoboju i pogubi me, mi ćemo vam biti podanici, a ako ja svladam njega i pogubim ga, vi ćete nama biti podanici.“
009	1SA	017	010	Filistejac je nastavio: „Ja sam danas osramotio bojne redove Izrailja! Dovedite mi čoveka da se borimo!“
009	1SA	017	011	Kad su Saul i svi Izrailjci čuli ove Filistejčeve reči, smeli su se i veoma uplašili.
009	1SA	017	012	David je bio sin jednog Efraćanina iz Vitlejema Judinog, po imenu Jesej, koji je imao osam sinova. U Saulovo vreme Jesej je bio vremešan i odmakao u godinama.
009	1SA	017	013	Jesejeva tri starija sina su bila otišla za Saulom u rat. Ta tri sina koji su otišli u rat zvali su se: Elijav, prvenac, drugi Avinadav a treći Šama.
009	1SA	017	014	David je bio najmlađi. Tri najstarija su otišla za Saulom.
009	1SA	017	015	David je odlazio od Saula i vraćao se da napasa ovce svoga oca u Vitlejemu.
009	1SA	017	016	A Filistejac je istupao ujutro i uveče i postavljao se četrdeset dana.
009	1SA	017	017	Jesej reče svome sinu Davidu: „Uzmi za svoju braću ovu efu prženog žita i ovih deset hlebova, pa se požuri svojoj braći u tabor.
009	1SA	017	018	A ovih deset sireva odnesi zapovedniku nad hiljadu. Vidi kako su tvoja braća, i donesi od njih neki znak.“
009	1SA	017	019	Saul je bio s njima i sa svim izrailjskim ljudstvom u dolini Ili ratujući protiv Filistejaca.
009	1SA	017	020	David porani ujutro, ostavi stado čuvaru i ode kako mu je zapovedio njegov otac Jesej. Došao je u tabor baš kad je vojska izašla u bojni red i podigla bojni poklik.
009	1SA	017	021	Izrailjci i Filistejci su svrstali svoje borbene redove jedni prema drugima.
009	1SA	017	022	David je ostavio svoje stvari kod čuvara opreme, pa je otrčao do bojnog reda; došao je da upita braću jesu li dobro.
009	1SA	017	023	Dok je on razgovarao s njima, iz filistejskih redova je istupio izazivač, po imenu Golijat iz Gata, i izgovorio iste reči kao pre. A David je to čuo.
009	1SA	017	024	Kad su ga Izrailjci videli, svi su pobegli od njega, jer su se veoma uplašili.
009	1SA	017	025	Izrailjci su govorili: „Jeste li videli ovog čoveka? On izlazi da sramoti Izrailja. Car će dati veliko blago onome ko ga pogubi. Daće mu još i svoju ćerku za ženu, a dom njegovog oca oslobodiće od poreza.“
009	1SA	017	026	David upita ljude što su stajali s njim: „Šta će dobiti čovek koji pogubi ovog Filistejca i skine sramotu s Izrailja? I ko je taj neobrezani Filistejac da sramoti bojne redove živoga Boga?“
009	1SA	017	027	Narod mu odgovori isto: „To će se učiniti za čoveka koji ga pogubi.“
009	1SA	017	028	Kad je Elijav, Davidov najstariji brat, čuo kako on razgovara s ljudima, razgnevio se na Davida i rekao: „Zašto si došao? Kome si ostavio ono malo ovaca u pustinji? Znam ja tvoju obest i zlobu tvoga srca: ti si došao da vidiš bitku!“
009	1SA	017	029	David odgovori: „Šta sam sad uradio? Zar se ne sme reći ni reč?“
009	1SA	017	030	Onda se okrenuo od njega prema nekom drugom i ponovio iste reči. Narod mu je odgovorio isto kao prvi put.
009	1SA	017	031	Kad je narod čuo njegove reči, javili su Saulu, koji je poslao po njega.
009	1SA	017	032	David reče Saulu: „Neka nikom ne klone srce zbog njega! Tvoj sluga će izaći na dvoboj sa ovim Filistejcem.“
009	1SA	017	033	Saul odgovori Davidu: „Ne možeš ti izaći na dvoboj sa ovim Filistejcem, jer si ti još dečak, a on je ratnik od svoje mladosti.“
009	1SA	017	034	David odvrati Saulu: „Tvoj je sluga čuvao ovce svoga oca, pa kad bi došao lav ili medved i ugrabio ovcu iz stada,
009	1SA	017	035	ja bih krenuo za njim, udario ga i istrgao je iz njegovih usta. Ako bi me on napao, ja bih ga zgrabio za grivu i udarao ga dok ne umre.
009	1SA	017	036	Tvoj sluga je ubio lava i medveda, pa će i ovaj neobrezani Filistejac proći kao jedan od njih, zato što je vređao bojne redove Boga živoga.“
009	1SA	017	037	David još dodade: „Gospod koji me je izbavio od lava i medveda, on će me izbaviti i od ovog Filistejca.“Saul na to reče Davidu: „Idi, i neka Gospod bude s tobom!“
009	1SA	017	038	Tada je Saul obukao Davidu svoje ratno odelo; stavio mu je bronzanu kacigu na glavu, i obukao mu oklop.
009	1SA	017	039	Zatim mu je pripasao svoj mač preko odela. David je pokušao da hoda, ali kako nije navikao na to, rekao je Saulu: „Ne mogu da hodam u ovome, jer nisam navikao.“Zato je David skinuo to sa sebe.
009	1SA	017	040	David uze svoj štap, izabra iz potoka pet glatkih kamenova, i stavi ih u džep svoje pastirske torbe, pa s praćkom u ruci ode pred Filistejca.
009	1SA	017	041	A Filistejac, pred kojim je išao štitonoša, primicao se sve bliže Davidu.
009	1SA	017	042	Filistejac je pogledao, pa kad je video Davida, podsmehnuo mu se, jer je bio mlad, rumenih obraza i lepog izgleda.
009	1SA	017	043	Filistejac reče Davidu: „Zar sam ja pseto da na mene izlaziš sa štapom?“Kad je Filistejac isproklinjao Davida svojim bogovima,
009	1SA	017	044	rekao mu je: „Dođi k meni, da dam tvoje telo pticama nebeskim i zverima poljskim.“
009	1SA	017	045	David mu odvrati: „Ti ideš na mene s mačem, kopljem i kopljićem, a ja idem na tebe u ime Gospoda nad vojskama, Boga Izrailjevih bojnih redova, koje si ti vređao.
009	1SA	017	046	Još danas će te Gospod predati u moje ruke, a ja ću te ubiti i odseći ti glavu. Još danas ću dati leševe iz filistejskog tabora pticama nebeskim i zverima zemaljskim. Tako će sva zemlja znati da ima Boga u Izrailju.
009	1SA	017	047	A znaće i sav ovaj zbor da Gospod ne spasava mačem i kopljem. Naime, bitka pripada Gospodu, i on će vas predati u naše ruke.“
009	1SA	017	048	Kad je Filistejac krenuo da se približava Davidu, David brzo istrča na bojište u susret Filistejcu.
009	1SA	017	049	David segnu rukom u torbu i uze odande kamen, baci ga iz praćke, i pogodi Filistejca u čelo. Kamen mu se zari u čelo i on pade licem na zemlju.
009	1SA	017	050	Tako je David svladao Filistejca praćkom i kamenom: udario ga je i ubio bez mača u ruci.
009	1SA	017	051	Onda je David potrčao i stao nad Filistejcem, uzeo njegov mač, izvadio ga iz korica i ubio ga. Zatim mu je njime odsekao glavu. Kad su Filistejci videli da je njihov junak poginuo, dali su se u beg.
009	1SA	017	052	Tada su se digli ljudi iz Izrailja i Jude, pa su uz bojni poklik gonili Filistejce sve do Gaja i do akaronskih vrata. Smrtno ranjeni Filistejci padali su na sarajimskom putu sve do Gata i Akarona.
009	1SA	017	053	Kad su se Izrailjci vratili iz potere za Filistejcima, opljačkali su njihov tabor.
009	1SA	017	054	A David je uzeo Filistejčevu glavu i doneo je u Jerusalim. Njegovo oružje je stavio u svoj šator.
009	1SA	017	055	Kad je Saul video da David izlazi protiv Filistejca, upitao je Avenira, zapovednika vojske: „Avenire, čiji je sin taj mladić?“Avenir odgovori: „Tvoga mi života, care, ne znam.“
009	1SA	017	056	Car mu reče: „Raspitaj se čiji je sin taj mladić.“
009	1SA	017	057	Kad se David vratio pošto je ubio Filistejca, Avenir ga dovede pred Saula. Filistejčeva glava mu je još bila u ruci.
009	1SA	017	058	Saul ga upita: „Čiji si ti sin, mladiću?“David odgovori: „Sin sam tvoga sluge Jeseja Vitlejemca.“
009	1SA	018	001	Kad je David završio razgovor sa Saulom, Jonatanova duša se vezala za Davidovu dušu, i Jonatan ga je zavoleo kao samoga sebe.
009	1SA	018	002	Tog dana ga je Saul zadržao kod sebe i nije mu dao da se vrati kući svoga oca.
009	1SA	018	003	A Jonatan je sklopio savez s Davidom, jer ga je voleo kao samoga sebe.
009	1SA	018	004	Jonatan je skinuo plašt koji je nosio na sebi i dao ga Davidu zajedno s odorom. Dao mu je čak i svoj mač, svoj luk i svoj opasač.
009	1SA	018	005	David je bio uspešan na svim pohodima na koje ga je Saul slao, pa ga je Saul postavio kao zapovednika nad vojskom. To je bilo milo svemu narodu i Saulovim slugama.
009	1SA	018	006	Prilikom njihovog povratka, kad se David vratio pošto je ubio Filistejca, izlazile su žene iz svih izrailjskih gradova u susret caru Saulu pevajući, igrajući, i veseleći se uz bubnjeve i cimbale.
009	1SA	018	007	Žene su se radovale i pevajući odgovarale jedna drugoj: „Saul pobi svoje hiljade, a David desetine hiljada.“
009	1SA	018	008	Saul se veoma naljutio; ozlojedile su ga te reči. Rekao je: „Davidu su dodelili desetine hiljada, a meni samo hiljade. Još mu samo treba carstvo!“
009	1SA	018	009	Od tog dana je Saul popreko gledao Davida.
009	1SA	018	010	Sutradan zao duh od Boga napade Saula, tako da je počeo da mahnita po kući. David je svirao liru kao obično. Saul je u ruci imao koplje.
009	1SA	018	011	On baci koplje govoreći u sebi: „Prikovaću Davida za zid!“Ali David mu se dvaput izmaknuo.
009	1SA	018	012	Saul se bojao Davida, jer je Gospod bio s njim, a od Saula je bio odstupio.
009	1SA	018	013	Zato ga je Saul uklonio iz svoje blizine i postavio ga kao zapovednika nad hiljadu. Tako je David odlazio i vraćao se na čelu naroda.
009	1SA	018	014	David je bio uspešan u svim svojim poduhvatima jer je Gospod bio s njim.
009	1SA	018	015	Kad je Saul video da je David veoma uspešan spopao ga je strah od njega.
009	1SA	018	016	Sav je Izrailj i Juda voleo Davida jer je odlazio i vraćao se njima na čelu.
009	1SA	018	017	Saul reče Davidu: „Evo, daću ti svoju stariju ćerku, Meravu, za ženu. Samo mi budi hrabar i vodi ratove Gospodnje.“Saul je mislio u sebi: „Neću da se moja ruka digne na njega, nego neka strada od filistejske ruke.“
009	1SA	018	018	David odgovori Saulu: „Ko sam ja i ko mi je rod, i šta je dom moga oca u Izrailju, da budem carev zet?“
009	1SA	018	019	Ali kad je došlo vreme da Meravu, Saulovu ćerku, daju Davidu, dali su je Adrilu Meolaćaninu za ženu.
009	1SA	018	020	Međutim, Saulova ćerka Mihala je volela Davida. Kad su to javili Saulu, on je bio zadovoljan.
009	1SA	018	021	Saul je govorio u sebi: „Daću mu je da mu bude zamka kako bi stradao od filistejske ruke.“Saul reče Davidu: „Danas možeš da mi postaneš zet s ovom drugom.“
009	1SA	018	022	Saul zapovedi svojim slugama: „Recite Davidu nasamo:’Evo, postao si drag caru, a vole te i sve njegove sluge; zato budi carev zet.’“
009	1SA	018	023	Kad su Saulove sluge prenele ove reči Davidu, on im odgovori: „Zar vama izgleda kao sitnica postati carev zet? Ja sam samo siromašan čovek, i bez ugleda.“
009	1SA	018	024	Sluge javiše Saulu: „Ovo je David rekao.“
009	1SA	018	025	Saul na to reče: „Ovako recite Davidu:’Car ne želi nikakav ženidbeni dar, osim stotinu filistejskih obrezaka, da se car osveti svojim neprijateljima.’“Saul je mislio da će tako udesiti da David pogine od ruke Filistejaca.
009	1SA	018	026	Kad su Saulove sluge prenele Davidu ove reči, Davidu se svidelo da bude carev zet. Još pre isteka vremena,
009	1SA	018	027	David se spremi i ode sa svojim ljudima, i pobi dve stotine Filistejaca. Zatim je doneo caru njihove obreske na broj, da bi postao carev zet. Tada mu je Saul dao svoju ćerku Mihalu za ženu.
009	1SA	018	028	Videvši to, Saul je shvatio da je Gospod s Davidom, a još je i njegova ćerka Mihala volela Davida.
009	1SA	018	029	Zato se Saul još više bojao Davida. Saul je sve vreme bio Davidov neprijatelj.
009	1SA	018	030	Filistejski knezovi su izlazili u boj, ali kad god su izlazili David je imao više uspeha od svih Saulovih slugu. Tako je njegovo ime postalo veoma slavno.
009	1SA	019	001	Saul je rekao svom sinu Jonatanu i svim svojim slugama da bi trebalo ubiti Davida. Međutim, Jonatanu je David bio veoma drag.
009	1SA	019	002	Jonatan je javio Davidu rekavši: „Moj otac, Saul, gleda da te ubije. Stoga budi na oprezu sledećeg jutra, skloni se negde i krij se.
009	1SA	019	003	A ja ću izaći i stati uz mog oca na polju gde ti budeš, pa ću se zauzeti za tebe kod njega. Kad vidim kakva je stvar, javiću ti.“
009	1SA	019	004	Jonatan je svome ocu, Saulu, govorio dobro o Davidu. Rekao mu je: „Neka se car ne ogreši o svog slugu Davida, jer se on nije ogrešio o tebe. Naprotiv, od njegovih dela imao si veliku korist.
009	1SA	019	005	On je doveo svoj život u opasnost; ubio je Filistejca, a Gospod je dao veliko izbavljenje svem Izrailju. Ti si to video i radovao se. Zašto bi se ogrešio o nevinu krv i ubio svog slugu Davida bez razloga?“
009	1SA	019	006	Saul je poslušao Jonatana, a onda se zakleo: „Tako živ bio Gospod, David neće poginuti!“
009	1SA	019	007	Jonatan je tada pozvao Davida i javio mu sve što je rečeno. Zatim je Jonatan doveo Davida k Saulu, pa mu je služio kao pre.
009	1SA	019	008	Opet je izbio rat. David je izašao, borio se s Filistejcima i naneo im veliki poraz, tako da su se razbežali pred njim.
009	1SA	019	009	A zao duh od Gospoda spopade Saula dok je sedeo u svojoj kući i držao koplje u ruci. David je svirao liru.
009	1SA	019	010	Saul je hteo da prikuje Davida kopljem za zid, ali se David izmaknuo, te se koplje zabolo u zid. David je pobegao i sklonio se te noći.
009	1SA	019	011	Tada je Saul poslao glasnike Davidovoj kući da ga vrebaju i ubiju ujutru. Ali Davidu je njegova žena Mihala poručila: „Ako se noćas ne skloniš negde, sutra će te ubiti.“
009	1SA	019	012	Tada je Mihala spustila Davida kroz prozor, te je on pobegao i sklonio se.
009	1SA	019	013	Mihala je zatim uzela kip i stavila ga u krevet. Onda mu je na glavu stavila navlaku od kozje dlake, i pokrila ga pokrivačem.
009	1SA	019	014	Kad je Saul poslao glasnike da odvedu Davida, ona im je rekla: „Bolestan je.“
009	1SA	019	015	Saul je poslao glasnike da vide Davida. Rekao je: „Donesite mi ga s posteljom, da ga ubijem!“
009	1SA	019	016	Glasnici dođu, kad ono, na postelji kip s navlakom od kozje dlake na glavi.
009	1SA	019	017	Saul reče Mihali: „Zašto si me ovako prevarila i pustila moga neprijatelja da utekne?“Mihala odgovori Saulu: „Zato što mi je rekao:’Pusti me! Zašto da te ubijem?’“
009	1SA	019	018	David je pobegao i sklonio se. Došao je k Samuilu u Ramu i ispričao mu sve što mu je Saul učinio. Zatim je otišao sa Samuilom u Najot, pa su tamo boravili.
009	1SA	019	019	Tada su javili Saulu: „Eno Davida u Najotu kod Rame!“
009	1SA	019	020	Saul je poslao glasnike da uhvate Davida, ali kad su videli grupu proroka kako prorokuju predvođeni Samuilom, počeli su i oni da prorokuju.
009	1SA	019	021	Kad su to javili Saulu, on je poslao druge glasnike, ali su i oni počeli da prorokuju. Saul je poslao glasnike po treći put, ali su i ovi prorokovali.
009	1SA	019	022	Tada je on sam otišao u Ramu. Kad je došao do velikog studenca kod Seka, on upita: „Gde su Samuilo i David?“„Eno ih u Najotu kod Rame“– odgovoriše mu.
009	1SA	019	023	Saul se uputi tamo u Najot kod Rame, ali Duh Božiji siđe i na njega, te je išao dalje i prorokovao, dok nije stigao u Najot.
009	1SA	019	024	Zatim je svukao sa sebe odeću pa je prorokovao pred Samuilom. Onako go ležao je ceo dan i celu noć. Zato se kaže: „Zar je i Saul među prorocima?“
009	1SA	020	001	David je pobegao iz Najota kod Rame pa je došao k Jonatanu i rekao mu: „Šta sam uradio? Šta je moja krivica? Čime sam se ogrešio o tvoga oca da mi radi o glavi?“
009	1SA	020	002	Jonatan mu odgovori: „Daleko bilo! Nećeš ti umreti! Moj otac ne čini ništa, ni veliko ni malo, a da mi to ne poveri. Zašto bi moj otac krio to od mene? To ne može biti.“
009	1SA	020	003	David se još zakleo: „Tvoj otac dobro zna da sam stekao tvoju naklonost, pa misli:’Jonatan ne sme saznati za ovo, da se ne bi ožalostio.’ Zaista, živoga mi Gospoda, i života mi tvoga, od smrti me deli samo jedan korak.“
009	1SA	020	004	Jonatan reče Davidu: „Šta hoćeš da učinim za tebe?“
009	1SA	020	005	David odgovori Jonatanu: „Sutra je mladina, a ja moram da sednem s carem za trpezu. Ti me pusti, a ja ću se sakriti u polju do treće večeri.
009	1SA	020	006	Ako tvoj otac primeti da sam odsutan, ti reci:’David me je usrdno molio da ga pustim da otrči do Vitlejema, svoga grada, jer se tamo prinosi godišnja žrtva za celu porodicu.’
009	1SA	020	007	Ako on kaže:’U redu’ onda je tvoj sluga bezbedan. A ako plane gnevom, znaj da je rešio da mi naudi.
009	1SA	020	008	Stoga budi milostiv svome sluzi, jer si stupio s njim u savez Gospodnji. A ako sam skrivio nešto ubij me sam. Zašto bi me vodio k svome ocu?“
009	1SA	020	009	Jonatan reče na to: „Daleko bilo! Kad bih zaista znao da je moj otac rešio da ti naudi, zar ti ne bih to javio?“
009	1SA	020	010	David reče Jonatanu: „Ko će mi javiti ako tvoj otac odgovori oštro?“
009	1SA	020	011	Jonatan odgovori Davidu: „Hajde, izađimo u polje.“Njih dvojica izađu u polje.
009	1SA	020	012	Tada Jonatan reče Davidu: „Gospod, Bog Izrailjev, neka mi bude svedok! Prekosutra u ovo vreme, iskušaću svoga oca. Ako odgovor bude povoljan po Davida, a ja ti tada ne pošaljem poruku da ti to obznanim,
009	1SA	020	013	neka Gospod plati Jonatanu i još više. Ako li je moj otac naumio da ti naudi, i to mi otkrije, ja ću te pustiti da odeš u miru. Neka Gospod bude s tobom kao što je bio s mojim ocem.
009	1SA	020	014	Ako još budem bio živ, ti ćeš mi iskazati Gospodnju milost, kako ne bih poginuo.
009	1SA	020	015	A ti nemoj nikada uskratiti milosti mome domu, čak i kad Gospod istrebi Davidove neprijatelje s lica zemlje.“
009	1SA	020	016	Tako je Jonatan sklopio savez s domom Davidovim, govoreći: „Neka Gospod traži račun od Davidovih neprijatelja.“
009	1SA	020	017	Jonatan je, zatim, iznova zakleo Davida svojom ljubavlju, jer ga je voleo kao svoj život.
009	1SA	020	018	Jonatan reče Davidu: „Sutra je mladi mesec. Primetiće se da te nema, jer će tvoje mesto biti prazno.
009	1SA	020	019	Ti siđi prekosutra i idi na ono mesto gde si se sakrio kad se stvar dogodila, i ostani kod kamena Ezela.
009	1SA	020	020	Ja ću odapeti tri strele pokraj kamena, kao da gađam metu.
009	1SA	020	021	Evo, ja ću poslati momka k tebi da nađe strele. Ako kažem momku:’Eno, strele su onde kraj tebe, donesi ih!’, ti onda dođi, jer si bezbedan; nema opasnosti, tako bio živ Gospod!
009	1SA	020	022	A ako kažem momku:’Eno, strele su tamo podalje od tebe’, ti idi, jer te Gospod šalje.
009	1SA	020	023	Što se tiče ovoga što smo se ja i ti dogovorili, znaj: Gospod je svedok između mene i tebe doveka.“
009	1SA	020	024	Tako se David sakrio u polju. Došao je mladi mesec i car je seo za sto da jede.
009	1SA	020	025	Kad je car, po svom običaju, seo na mesto do zida, Jonatan je ustao, a Avenir je seo do Saula. Davidovo mesto je bilo prazno.
009	1SA	020	026	Saul nije ništa rekao tog dana, misleći: „Nešto mu se dogodilo. Mora da je nečist; svakako je nečist.“
009	1SA	020	027	Međutim, Davidovo mesto je bilo prazno i narednog dana nakon mladog meseca. Saul upita svoga sina Jonatana: „Zašto sin Jesejev nije došao na obed ni juče ni danas?“
009	1SA	020	028	Jonatan odgovori Saulu: „David me je usrdno molio da ga pustim da ode do Vitlejema.
009	1SA	020	029	Rekao je:’Pusti me, molim te, jer naša porodica prinosi žrtvu u gradu. Brat mi je to lično naložio. Sad, ako sam stekao tvoju naklonost, dozvoli mi da skoknem i vidim svoju braću.’ Zato nije došao za carev sto.“
009	1SA	020	030	Saul na to planu gnevom na Jonatana i reče: „Izrode i buntovniče! Zar ja ne znam da si stao na stranu Jesejevog sina, na svoju sramotu, i na sramotu majke koja te je rodila?
009	1SA	020	031	Jer sve dok sin Jesejev živi na zemlji nećeš biti bezbedan ni ti ni tvoje carstvo. Zato pošalji po njega, neka ga dovedu k meni, jer je zaslužio smrt.“
009	1SA	020	032	Jonatan odgovori svome ocu Saulu: „Zašto mora da se pogubi? Šta je učinio?“
009	1SA	020	033	Tada Saul baci koplje na Jonatana da ga probode. Jonatan je shvatio da je njegov otac rešio da ubije Davida.
009	1SA	020	034	Jarostan, Jonatan ustane od stola. Tog drugog dana mladog meseca nije jeo, jer mu je bilo žao Davida što ga je njegov otac osramotio.
009	1SA	020	035	Ujutro je Jonatan izašao u polje na sastanak s Davidom. S njim je bio i jedan mladi momak.
009	1SA	020	036	Jonatan reče momku: „Potrči i nađi strele koje ću odapeti!“Momak potrča, a Jonatan odape strelu preko njega.
009	1SA	020	037	Kad je momak došao do mesta kuda je odapeo strelu, Jonatan viknu za momkom govoreći: „Nije li strela tamo podalje od tebe?“
009	1SA	020	038	„Požuri, ne stoj!“– doviknu Jonatan za njim. Jonatanov momak pokupi strele i vrati se svome gospodaru.
009	1SA	020	039	Momak nije znao ništa; samo su Jonatan i David znali u čemu je stvar.
009	1SA	020	040	Tada je Jonatan dao momku svoje oružje i rekao mu: „Odnesi ovo u grad.“
009	1SA	020	041	Momak ode, a David izađe iz svog skrovišta na jugu, pade ničice na zemlju i pokloni se tri puta. Zatim su se izljubili, pa su plakali zajedno, naročito David.
009	1SA	020	042	Tada Jonatan reče Davidu: „Idi u miru, jer smo se zakleli jedan drugome u ime Gospodnje, rekavši:’Gospod neka bude svedok između mene i tebe, i između mog potomstva i tvog potomstva doveka.’“David je zatim ustao i otišao, a Jonatan se vratio u grad.
009	1SA	021	001	David je došao u Nov k svešteniku Ahimeleku. Drhteći od straha Ahimelek pođe Davidu u susret, i upita ga: „Zašto si sam i nema nikoga s tobom?“
009	1SA	021	002	David odgovori svešteniku Ahimeleku: „Car mi je zapovedio rekavši mi:’Niko ne sme da zna zašto te šaljem i šta sam ti zapovedio.’ Momke sam poslao na jedno mesto gde ćemo se sastati.
009	1SA	021	003	A sad, šta imaš pri ruci? Daj mi pet hlebova, ili šta god ti se nađe.“
009	1SA	021	004	Sveštenik odgovori Davidu: „Nemam običnog hleba pri ruci, već samo posvećeni hleb, pod uslovom da su se momci uzdržavali od žena.“
009	1SA	021	005	David odgovori svešteniku: „Žene su nam svakako bile uskraćene, kao i uvek kad odlazim na zadatak. Tela momaka su čista, čak i na običnom putovanju, a koliko pre će im tela biti čista danas!“
009	1SA	021	006	Tada mu je sveštenik dao posvećene hlebove, jer tamo nije bilo običnog hleba, osim prinesenog hleba, koji se uklanjao ispred Gospoda da se zameni toplim hlebom onoga dana kad se stari odnosio.
009	1SA	021	007	Međutim, toga se dana zatekao tamo jedan od Saulovih slugu, koji se zadržao pred Gospodom. Zvao se Doik Edomac, a bio je nadzornik Saulovih pastira.
009	1SA	021	008	David reče Ahimeleku: „Imaš li ovde pri sebi kakvo koplje, ili mač? Nisam, naime, poneo ni svoj mač, ni svoje oružje, jer je carev posao bio hitan.“
009	1SA	021	009	Sveštenik odgovori: „Ovde je mač Golijata Filistejca koga si ubio u dolini Ili. Evo, zamotan je ovde u plaštu iza efoda. Uzmi ga ako hoćeš; drugoga osim ovoga nema ovde.“David odgovori: „Takvoga nigde nema, daj mi ga!“
009	1SA	021	010	David se diže tog dana i pobeže od Saula. Onda je došao k Ahisu, caru Gata.
009	1SA	021	011	Ahisove sluge su govorile Ahisu: „Nije li ovo David, car zemlje? Nisu li o njemu pevali, igrajući i govoreći:’Saul pobi svoje hiljade, a David desetine hiljada’?“
009	1SA	021	012	David se veoma zabrinuo zbog ovih reči, i veoma se uplašio Ahisa, cara Gata.
009	1SA	021	013	Zato je počeo da se pretvara pred njima kao da nije pri čistoj pameti u njihovim rukama: škrabao je po gradskoj kapiji i puštao da mu bale cure niz bradu.
009	1SA	021	014	Tada Ahis reče svojim slugama: „Eto, vidite da je čovek lud. Zašto ga dovodite k meni?
009	1SA	021	015	Zar nemam dovoljno ludaka, pa ste doveli ovoga k meni da luduje preda mnom? Zar će mi takav ući u kuću?“
009	1SA	022	001	David je odande pobegao u pećinu Odolam. Kad su to čula njegova braća i dom njegovog oca, došli su onamo k njemu.
009	1SA	022	002	Pridružili su mu se svi koji su bili u nevolji, svi koji su bili zaduženi, i svi ogorčene duše, a on im je bio glavar. S njim je bilo oko četiri stotine ljudi.
009	1SA	022	003	David je odande otišao u Mispu moavsku i obratio se moavskom caru: „Dozvoli da se moj otac i moja majka sklone kod vas dok ne vidim šta će Bog učiniti sa mnom.“
009	1SA	022	004	Tako ih je doveo k moavskom caru, pa su ostali s njim dokle god je David bio u skrovištu.
009	1SA	022	005	Tada prorok Gad reče Davidu: „Nemoj ostati u skrovištu, nego idi u Judinu zemlju.“David ode i dođe u šumu Aret.
009	1SA	022	006	Saul je dočuo da se pojavio David i ljudi koji su bili s njim. Saul je tada bio u Gavaji i sedeo pod tamariskom. U ruci je držao koplje a sve njegove sluge stajale su oko njega.
009	1SA	022	007	Tada Saul reče svojim slugama koji su stajali oko njega: „Čujte, Venijaminovci! Zar će sin Jesejev dati svima vama polja i vinograde? Hoće li da vas sve postavi za zapovednike nad hiljadu ili stotinu?
009	1SA	022	008	Zašto ste se onda urotili protiv mene? Jer niko mi ne javlja da je moj sin sklopio savez sa Jesejevim sinom! I niko ne mari za mene, i ne javlja mi da je moj sin podstakao mog slugu da me vreba iz zasede, kao što je to danas.“
009	1SA	022	009	Doik Edomac, koji je stajao sa Saulovim slugama, odgovori: „Video sam kad je Jesejev sin došao u Nov k Ahimeleku, Ahituvovom sinu.
009	1SA	022	010	Ahimelek je upitao Gospoda za njega i dao mu hrane. Dao mu je i mač Filistejca Golijata.“
009	1SA	022	011	Tada je car poslao po sveštenika Ahimeleka, sina Ahituva, i sav dom njegovog oca, sveštenike u Novu. Svi su oni došli pred cara.
009	1SA	022	012	Saul reče: „Čuj sad, sine Ahituve!“On odgovori: „Evo me, gospodaru!“
009	1SA	022	013	Saul mu reče: „Zašto ste se urotili protiv mene, ti i Jesejev sin? Ti si mu dao hleb i mač, i pitao za njega Gospoda, da bi se digao na mene i vrebao me iz zasede, kao ovoga dana.“
009	1SA	022	014	Ahimelek odgovori caru: „A ko je od svih carevih slugu tako veran kao David, a još i carev zet, zapovednik tvoje telesne straže, poštovan u tvom domu?
009	1SA	022	015	Zar je danas prvi put da sam za njega pitao Gospoda? Daleko bilo! Neka car ne optužuje time svoga slugu niti koga iz doma moga oca! Tvoj sluga ništa nije znao od sveta toga!“
009	1SA	022	016	A car reče: „Zacelo ćeš poginuti, Ahimeleče, i ti i dom tvoga oca!“
009	1SA	022	017	Car zapovedi stražarima: „Okrenite se i pogubite sveštenike Gospodnje, jer su se udružili s Davidom; znali su da je pobegao a nisu mi javili.“Ali careve sluge se nisu usudile da podignu ruku da ubiju sveštenike Gospodnje.
009	1SA	022	018	Tada car reče Doiku: „Okreni se ti i pogubi sveštenike!“Doik Edomac se okrene i ubije sveštenike. Tog dana je pobio osamdeset pet ljudi koji su nosili laneni efod.
009	1SA	022	019	I Nov, sveštenički grad, su pobili oštrim mačem: muškarce i žene, decu i dojenčad, volove, magarce i ovce.
009	1SA	022	020	Ipak, umakao je jedan od sinova Ahimeleka, sina Ahituvova, po imenu Avijatar, pa je pobegao za Davidom.
009	1SA	022	021	Tada je Avijatar ispričao Davidu kako je Saul pobio sveštenike Gospodnje.
009	1SA	022	022	David reče Avijataru: „Znao sam onoga dana kad je Doik Edomac bio tamo da će jamačno javiti Saulu. Ja sam kriv za sve živote iz doma tvoga oca.
009	1SA	022	023	Ostani sa mnom; ne boj se, jer onaj koji traži tvoj život takođe traži moj život. Kod mene ćeš biti bezbedan.“
009	1SA	023	001	Davidu su javili: „Eno, Filistejci ratuju protiv Keile i pljačkaju gumna.“
009	1SA	023	002	Tada je David pitao Gospoda: „Da li da idem i napadnem te Filistejce?“Gospod odgovori Davidu: „Idi, napadni Filistejce i spasi Keilu.“
009	1SA	023	003	Rekoše Davidu njegovi ljudi: „Vidi, mi strahujemo i tu u Judi, a šta će biti ako odemo u Keilu protiv filistejske vojske?!“
009	1SA	023	004	David je ponovo upitao Gospoda, i Gospod mu je odgovorio: „Spremi se i siđi u Keilu jer ću izručiti Filistejce u tvoje ruke.“
009	1SA	023	005	David ode sa svojim ljudima u Keilu, stupi u boj protiv Filistejaca, otera njihova stada i nanese im veliki poraz. Tako je David spasao meštane Keile.
009	1SA	023	006	A kad je Avijatar, Ahimelekov sin, pobegao k Davidu u Keilu, sa sobom je poneo Efod.
009	1SA	023	007	Kad je Saulu bilo javljeno da je David došao u Keilu, Saul je rekao: „Bog mi ga je predao u ruke, jer je samog sebe zatvorio, kad je ušao u grad s kapijama i prevornicom.“
009	1SA	023	008	Tada je Saul sazvao sav narod na boj, da siđe u Keilu i da opkoli Davida i njegove ljude.
009	1SA	023	009	Kad je David doznao da mu Saul smišlja zlo, rekao je svešteniku, Avijataru: „Donesi Efod.“
009	1SA	023	010	David reče: „Gospode, Bože Izrailjev, tvoj je sluga čuo da se Saul sprema da dođe u Keilu da razori grad zbog mene.
009	1SA	023	011	Hoće li me meštani Keile predati u njegove ruke? Dolazi li Saul kao što je čuo tvoj sluga? Gospode, Bože Izrailjev, reci svome sluzi.“Gospod odgovori: „Dolazi.“
009	1SA	023	012	David nastavi: „Hoće li meštani Keile predati mene i moje ljude u Saulove ruke?“Gospod odgovori: „Predaće [vas].“
009	1SA	023	013	Tada su se digli David i njegovi ljudi, njih oko šest stotina, i otišli iz Keile idući s mesta na mesto. Kad su Saulu javili da je David pobegao, on je obustavio pohod.
009	1SA	023	014	David je boravio u pustinji, po skrovištima; nastanio se u gorju pustinje Zif. Saul ga je neprestano tražio ali ga Gospod nije dao u njegove ruke.
009	1SA	023	015	David je video da je Saul izašao u pohod da mu oduzme život, i zato je ostao u pustinji Zif, kod Horeša.
009	1SA	023	016	Tada se Jonatan, Saulov sin, spremio i otišao k Davidu u Horeš, te mu je ulio pouzdanje u Gospoda.
009	1SA	023	017	Jonatan mu reče: „Ne boj se, jer te neće stići ruka moga oca, Saula. Ti ćeš carevati nad Izrailjem a ja ću biti drugi do tebe. Čak i moj otac zna to.“
009	1SA	023	018	Zatim su njih dvojica sklopili savez pred Gospodom. David je ostao u Horešu a Jonatan se vratio kući.
009	1SA	023	019	A Zifejci dođoše Saulu u Gavaju i rekoše: „Ne krije li se David kod nas po skrovištima kod Horeša, na brdu Ehele, južno od Jesimona?
009	1SA	023	020	Sada, neka car dođe dole, ako mu je po volji, a naše je da ga izručimo u careve ruke.“
009	1SA	023	021	Saul odgovori: „Neka vas Gospod blagoslovi zato što ste se sažalili na mene.
009	1SA	023	022	Idite sad i još se bolje pripremite; izvidite i doznajte gde je mesto na kome se zadržava, i ko ga je tamo video. Rečeno mi je, naime, da je veoma prepreden.
009	1SA	023	023	Izvidite, dakle, i doznajte za svako skrovište gde se krije. Kad to pouzdano utvrdite, vratite se k meni. Onda ću ja poći s vama, pa ako je u tom kraju, tragaću za njim po svim rodovima u Judi.“
009	1SA	023	024	Oni su se zatim digli i otišli u Zif pre Saula. David i njegovi ljudi bili su u pustinji Maon, u Aravi, južno od Jesimona.
009	1SA	023	025	Saul i njegovi ljudi krenu u potragu. Kad su to javili Davidu, on je sišao do stene, te je boravio u pustinji Maon. Saul je to čuo, pa je krenuo u poteru za Davidom u pustinju Maon.
009	1SA	023	026	Saul je išao jednom stranom planine a David je sa svojim ljudima išao drugom stranom planine. David se žurio da umakne Saulu, jer su Saul i njegovi ljudi opkoljavali Davida i njegove ljude da ih zarobe.
009	1SA	023	027	Uto je došao glasnik k Saulu i rekao mu: „Brzo dođi, jer su Filistejci napali zemlju!“
009	1SA	023	028	Tada je Saul obustavio poteru za Davidom, i otišao da se suprotstavi Filistejcima. Zato se ono mesto prozvalo „Stena razdvajanja“.
009	1SA	023	029	Odande je David otišao u skrovišta En-Gedija i tamo se nastanio.
009	1SA	024	001	Kad se Saul vratio iz pohoda na Filistejce, javili su mu: „Eno Davida u pustinji En-Gedi!“
009	1SA	024	002	Tada Saul povede sa sobom tri hiljade momaka iz celog Izrailja i ode da traži Davida po Liticama divokoza.
009	1SA	024	003	Saul dođe do ovčijih torova pored puta. Tamo je bila jedna pećina i Saul uđe u nju radi nužde. Međutim, David i njegovi ljudi sedeli su na kraju pećine.
009	1SA	024	004	Rekoše Davidu njegovi ljudi: „Evo, danas je dan za koji ti je Gospod rekao:’Predaću tvog neprijatelja u tvoje ruke, da učiniš s njim što ti je milo.’“David ustane i neprimetno odseče rub Saulovog plašta.
009	1SA	024	005	David je odmah zatim osetio grižu savesti što je odsekao rub Saulovog plašta.
009	1SA	024	006	On reče svojim ljudima: „Sačuvaj me Gospode da učinim takvu stvar svome gospodaru, pomazaniku Gospodnjem. Zar na njega da podignem ruku? Pa on je pomazanik Gospodnji!“
009	1SA	024	007	Tako je David ovim rečima ukorio svoje ljude, i nije im dao da ustanu na Saula. A Saul je izašao iz pećine i pošao svojim putem.
009	1SA	024	008	Onda je i David ustao i izašao iz pećine, pa je povikao za Saulom: „Gospodaru moj, care!“Saul se obazre, a David padne ničice i pokloni se licem do zemlje.
009	1SA	024	009	David reče Saulu: „Zašto slušaš ljude, koji ti govore:’David želi tvoju propast?’
009	1SA	024	010	Evo, ovog dana si video svojim očima da te je danas Gospod predao u moje ruke u ovoj pećini. Rekli su mi da te ubijem, a ja sam te poštedeo. Rekao sam:’Neću podići ruku na svoga gospodara, jer on je pomazanik Gospodnji.’
009	1SA	024	011	Oče moj, dobro pogledaj rub svoga plašta u mojoj ruci. Ja sam, naime, odsekao rub tvoga plašta, a nisam te ubio. Znaj i shvati da nisam kriv za zločin ili pobunu. Ja nisam sagrešio protiv tebe, a ti vrebaš moj život da mi ga oduzmeš.
009	1SA	024	012	Neka Gospod presudi između mene i tebe! Gospod neka me osveti na tebi, ali moja te ruka neće taći.
009	1SA	024	013	Kao što kaže drevna izreka:’Od opakih dolazi opako delo.’ Zato te moja ruka neće taći.
009	1SA	024	014	Na koga je izašao car Izrailjev? Koga to goniš? Mrtvog psa, običnu buvu!
009	1SA	024	015	Gospod neka bude sudija; on neka presudi između mene i tebe. Neka on razmotri i zastupa moj slučaj; on neka me izbavi iz tvoje ruke.“
009	1SA	024	016	Kad je David izgovorio ove reči Saulu, reče Saul: „Da li je to tvoj glas, sine Davide?“– i glasno zaplaka.
009	1SA	024	017	On reče Davidu: „Ti si pravedniji od mene, jer si mi učinio dobro, iako sam ti naneo zlo.
009	1SA	024	018	Sam si rekao danas kako si mi učinio dobro: Gospod me je predao u tvoje ruke, a ti me nisi ubio.
009	1SA	024	019	Kad čovek naiđe na svog neprijatelja, hoće li ga pustiti da ode u miru? Neka te Gospod nagradi dobrim za to kako si se danas poneo prema meni.
009	1SA	024	020	Sada znam da ćeš jamačno postati car i da će se carstvo Izrailjevo učvrstiti u tvojoj ruci.
009	1SA	024	021	Zato mi se sada zakuni Gospodom da nećeš istrebiti moje potomstvo posle mene, i da nećeš zatrti moje ime iz doma moga oca.“
009	1SA	024	022	David se zakle Saulu. Saul se vrati svojoj kući a David i njegovi ljudi odu u gorsko skrovište.
009	1SA	025	001	Samuilo je umro i sav se Izrailj okupio. Oplakali su ga i sahranili u Rami, njegovom domu. A David se digne i siđe u pustinju Faran.
009	1SA	025	002	Bio neki čovek u Maonu koji je imao gazdinstvo u Karmilu. Čovek je bio veoma bogat; imao je tri hiljade ovaca, i hiljadu koza. Baš u to vreme je strigao svoje ovce u Karmilu.
009	1SA	025	003	Čovek se zvao Naval, a njegova žena se zvala Avigeja. Žena je bila razborita i lepa, ali je čovek bio težak i zao; bio je od roda Halevova.
009	1SA	025	004	David je u pustinji čuo da Naval striže svoje ovce,
009	1SA	025	005	pa je poslao deset momaka i rekao im: „Idite u Karmil. Kad dođete k Navalu pozdravite ga u moje ime.
009	1SA	025	006	Recite:’U zdravlje! Mir tebi i tvome domu, i mir svemu što imaš!
009	1SA	025	007	Čuo sam da strižeš ovce. Tvoji pastiri su boravili kod nas, ali mi im nismo naudili, niti im je išta nestalo dok su bili u Karmilu.
009	1SA	025	008	Pitaj svoje momke pa će ti reći. Stoga pokaži blagonaklonost prema mojim momcima, jer smo došli u svečan dan. Daj, molim te, svojim slugama i svome sinu Davidu što ti se nađe pri ruci.’“
009	1SA	025	009	Davidovi momci su došli, i preneli Navalu sve te reči u Davidovo ime, pa su pričekali.
009	1SA	025	010	Naval odgovori Davidovim slugama: „Ko je David? Ko je sin Jesejev? Mnogo je danas slugu koji se odmeću od svojih gospodara.
009	1SA	025	011	Zar da uzmem svoj hleb, svoju vodu i svoju stoku, koju sam zaklao za ljude koji mi strižu ovce, da bih to dao ljudima o kojima ne znam odakle su?“
009	1SA	025	012	Davidovi momci se okrenu i vrate putem kojim su došli. Kad su se vratili preneli su Davidu sve te reči.
009	1SA	025	013	Tada David reče svojim ljudima: „Neka svako pripaše svoj mač!“David je takođe pripasao svoj mač. Za Davidom je otišlo oko četiri stotine ljudi, a dve stotine ih je ostalo kod opreme.
009	1SA	025	014	Tada je jedan od momaka javio Avigeji, Navalovoj ženi: „Evo, David je iz pustinje poslao glasnike da požele blagoslov našem gospodaru, a on ih je nagrdio.
009	1SA	025	015	Ti ljudi su bili veoma dobri prema nama; nisu nam naudili, niti nam je išta nestalo za sve vreme dok smo bili u polju blizu njih.
009	1SA	025	016	Oni su nam bili kao bedem i noću i danju, sve vreme dok smo bili s njima napasajući ovce.
009	1SA	025	017	Ti sad primi na znanje i vidi šta ćeš da radiš, jer je određena propast našem gospodaru i svem njegovom domu. A s njim niko ne može razgovarati, jer je ništarija.“
009	1SA	025	018	Avigeja brzo uzme dve stotine hlebova, dve mešine vina, pet zgotovljenih ovaca, pet merica prženog žita, stotinu grozdova suvog grožđa i dve stotine kolača od smokava, i natovari ih na magarce.
009	1SA	025	019	Onda je rekla svojim slugama: „Pođite ispred mene a ja ću doći za vama.“Svome mužu Navalu nije ništa rekla.
009	1SA	025	020	Dok je jašući na magarcu silazila zaklonjena planinom, u susret su joj dolazili David i njegovi ljudi, tako da se susrela s njima.
009	1SA	025	021	David je govorio u sebi: „Uzalud sam čuvao ovome sve što ima u pustinji. Ništa od svega što ima nije nestalo. Sada mi je vratio zlo za dobro.
009	1SA	025	022	Neka Gospod učini tako Davidovim neprijateljima i još više, ako Navalu do jutra ostavim na životu i jedno muško od svega što ima.“
009	1SA	025	023	Kad je Avigeja ugledala Davida brzo je sjahala s magarca, pa je pala ničice pred Davida i poklonila se do zemlje.
009	1SA	025	024	Bacivši se pred njegove noge rekla je: „Gospodaru, neka krivica padne na mene! Dozvoli svojoj sluškinji da ti se obrati! Poslušaj reči svoje sluškinje!
009	1SA	025	025	Neka moj gospodar ne obraća pažnju na onu ništariju Navala; jer on je onakav kakvo mu je ime. Zove se’Naval’, i bezumlje ga prati. A tvoja sluškinja nije videla momke koje je moj gospodar poslao.
009	1SA	025	026	A sad, gospodaru, živoga mi Gospoda, i živ mi bio ti, Gospod te je sprečio da počiniš krvoproliće i da uzmeš pravdu u svoje ruke. Neka prođu kao Naval tvoji neprijatelji, i oni koji žele zlo mome gospodaru.
009	1SA	025	027	A ovaj dar što je donela tvoja sluškinja svome gospodaru, neka se da momcima koji prate moga gospodara.
009	1SA	025	028	Oprosti prestup svojoj sluškinji! A Gospod će zaista učvrstiti tvoj dom, jer moj gospodar vodi Gospodnje ratove. Zato neka se ne nađe na tebi zlo za svega tvoga veka.
009	1SA	025	029	Pa ako ko i krene da te progoni, i radi ti o glavi, život mog gospodara biće čuvan u riznici života kod Gospoda, Boga tvoga, a živote tvojih neprijatelja baciće kao iz praćke.
009	1SA	025	030	A kad Gospod učini mom gospodaru svako dobro koje ti je obećao i postavi te za vladara nad Izrailjem,
009	1SA	025	031	neka ovo ne tereti tvoju savest i tako postane kamen spoticanja mome gospodaru da je bezrazložno prolio krv i da je uzeo pravdu u svoje ruke. A kad Gospod iskaže dobrotu mome gospodaru, ti se onda seti svoje sluškinje.“
009	1SA	025	032	David odgovori Avigeji: „Neka je blagosloven Gospod, Bog Izrailjev, koji te je poslao danas da me sretneš.
009	1SA	025	033	Neka je blagoslovena tvoja razboritost i neka si blagoslovena ti što si me danas sprečila da prolijem krv i uzmem pravdu u svoje ruke.
009	1SA	025	034	Jer živoga mi Gospoda, Boga Izrailjevog, koji mi nije dao da ti učinim zlo, da nisi požurila da me sretneš, Navalu ne bi ostalo do zore nijedno muško!“
009	1SA	025	035	David je primio od nje ono što mu je donela, pa joj je rekao: „Vrati se u miru svojoj kući. Evo, poslušao sam te i uslišio tvoju molbu.“
009	1SA	025	036	Kad se Avigeja vratila Navalu, on je u svojoj kući imao gozbu dostojnu cara. Naval je bio dobre volje jer je bio veoma pijan. [Zato] mu nije ništa rekla do jutra.
009	1SA	025	037	Ujutru, kad se Naval otreznio od vina, njegova žena mu ispriča sve što se dogodilo. Tada ga izdade srce u grudima, i on osta nepokretan kao kamen.
009	1SA	025	038	Desetak dana kasnije Gospod udari Navala i on umre.
009	1SA	025	039	Kad je David čuo da je Naval umro, rekao je: „Neka je blagosloven Gospod koji se zauzeo za mene kada mi je Naval naneo uvredu; i on je sprečio svoga slugu da ne učini zlo. Gospod je svalio Navalovo zlo na njegovu glavu.“Potom je David poslao poruku Avigeji da će je uzeti za ženu.
009	1SA	025	040	Davidove sluge su došle k Avigeji u Karmil i rekle: „David nas je poslao k tebi da te uzme za ženu.“
009	1SA	025	041	Avigeja je ustala, poklonila se licem do zemlje, i rekla: „Evo tvoje sluškinje, koja je spremna da služi i da pere noge slugama svoga gospodara.“
009	1SA	025	042	Avigeja je brzo ustala i uzjahala magarca, a pet njenih sluškinja ju je pratilo. Tako je otišla za glasnicima i postala njegova žena.
009	1SA	025	043	David se oženio još i Ahinoamom iz Jezraela, pa su mu obe bile žene.
009	1SA	025	044	Naime, Saul je svoju ćerku Mihalu, Davidovu ženu, dao Faltiju, sinu Laisa, iz Galima.
009	1SA	026	001	Dođu Zifejci k Saulu u Gavaju i kažu mu: „Ne krije li se David na brdu Eheli, nasuprot Jesimona?“
009	1SA	026	002	Saul ustane i ode u pustinju Zif s tri hiljada biranih Izrailjaca da traži Davida u pustinji Zif.
009	1SA	026	003	Saul se utaborio kraj puta na brdu Eheli, što je nasuprot Jesimona. David, koji je boravio u pustinji, video je da je Saul došao u pustinju za njim.
009	1SA	026	004	David je poslao izvidnicu, te je doznao da je Saul zaista došao.
009	1SA	026	005	Tada je David ustao i došao na mesto gde se Saul utaborio. David je video mesto gde su legli Saul i Avenir, sin Nerov, zapovednik Saulove vojske. Saul je spavao u taboru, a ljudi su se utaborili oko njega.
009	1SA	026	006	David upita Ahimeleka Hetita i Avisaja, sina Serujina, Joavovog brata: „Ko će sići sa mnom u tabor k Saulu?“Avisaj odgovori: „Ja ću poći s tobom.“
009	1SA	026	007	David s Avisajem dođe k ljudima po noći. Saul je ležao spavajući u taboru. Kod uzglavlja mu je bilo zabodeno koplje. Avenir i ljudi su spavali oko njega.
009	1SA	026	008	Avisaj reče Davidu: „Danas ti je Bog izručio u ruke tvoga neprijatelja. Zato mi sad dozvoli da ga probodem kopljem za zemlju jednim udarcem, dvaput neću morati.“
009	1SA	026	009	David reče Avisaju: „Nemoj ga ubiti, jer ko će dići ruku na pomazanika Gospodnjeg i ostati nekažnjen?“
009	1SA	026	010	David nastavi: „Živoga mi Gospoda! Gospod će ga udariti, bilo da mu dođe vreme da umre, bilo da ode u rat i pogine.
009	1SA	026	011	Sačuvaj Gospode da dignem ruku na pomazanika Gospodnjeg. Nego uzmi sad ovo koplje i krčag za vodu što su kod njegovog uzglavlja, pa da idemo.“
009	1SA	026	012	David uzme koplje i krčag za vodu kod Saulovog uzglavlja i oni odu. Niko ništa nije ni video ni znao, niti se iko probudio; svi su spavali, jer je Gospod učinio da utonu u dubok san.
009	1SA	026	013	Zatim je David prešao na drugu stranu i stao na vrh jednog brda, tako da je bilo veliko rastojanje između njih.
009	1SA	026	014	Onda je doviknuo narodu i Aveniru, sinu Nerovom, i rekao: „Avenire, hoćeš li se odazvati?!“Avenir se odazva: „Ko si ti što dozivaš cara?“
009	1SA	026	015	David reče Aveniru: „Nisi li ti junak? Ko ti je ravan u Izrailju? Zašto onda nisi čuvao svoga gospodara, cara, jer je jedan od mojih ljudi došao da ubije cara, tvoga gospodara?
009	1SA	026	016	Nije dobro to što si učinio. Živoga mi Gospoda, zaslužili ste smrt, jer niste čuvali svoga gospodara, pomazanika Gospodnjeg. Pogledajte sada carevo koplje i krčag za vodu koji su mu bili kod uzglavlja!“
009	1SA	026	017	Saul je prepoznao Davidov glas, pa je rekao: „Jesi li to ti, sine moj Davide?“David odgovori: „Moj je glas, gospodaru moj, care.“
009	1SA	026	018	David upita: „Zašto moj gospodar progoni svoga slugu? Šta sam uradio? Kakvo sam zlo skrivio?
009	1SA	026	019	Stoga neka gospodar moj, car, sasluša reči svoga sluge. Ako te je Gospod podigao protiv mene, neka se umilostivi prinosom. Ali ako to čine ljudi, neka budu prokleti pred Gospodom. Jer su me izgnali danas da nemam svog dela u baštini Gospodnjoj. To je kao da su mi rekli:’Idi i služi drugim bogovima.’
009	1SA	026	020	Zato neka se ne proliva moja krv pred Gospodom, jer je car Izrailjev izašao da traži običnu buvu, kao da goni jarebicu u planini.“
009	1SA	026	021	Saul odgovori: „Zgrešio sam. Vrati se, sine Davide, jer ti više neću činiti zlo, pošto je danas moj život bio dragocen u tvojim očima. Eto, postupio sam nerazumno i učinio veliku grešku.“
009	1SA	026	022	David odgovori: „Evo carevog koplja. Neka dođe jedan od momaka da ga uzme.
009	1SA	026	023	A Gospod neka plati svakom čoveku po svojoj pravdi i vernosti! Jer Gospod te je danas predao u moje ruke, ali ja nisam hteo da podignem ruku na pomazanika Gospodnjeg.
009	1SA	026	024	I, eto, kao što je ovoga dana tvoj život bio vredan u mojim očima, tako neka moj život bude vredan u Gospodnjim očima. On neka me izbavi iz svake nevolje!“
009	1SA	026	025	Tada Saul reče Davidu: „Blagosloven da si, sine moj Davide! Zaista ćeš biti uspešan i izaći kao pobednik.“David ode svojim putem a Saul se vrati u svoje mesto.
009	1SA	027	001	David reče u sebi: „Jednog dana ću ipak poginuti od Saulove ruke. Bolje je za mene da pobegnem u zemlju Filistejaca. Tada će Saul prestati da me traži po izrailjskim krajevima, pa ću umaći njegovoj ruci.“
009	1SA	027	002	David se digne i ode sa šest stotina ljudi, koji su bili s njim, Ahisu, sinu Maohovom, caru Gata.
009	1SA	027	003	David je boravio kod Ahisa u Gatu, on i njegovi ljudi, svaki sa svojom porodicom. David je sa sobom imao svoje dve žene, Ahinoamu iz Jezraela i Avigeju iz Karmila, Navalovu udovicu.
009	1SA	027	004	Saul je saznao da je David pobegao u Gat i više ga nije tražio.
009	1SA	027	005	David reče Ahisu: „Ako sam stekao tvoju naklonost, neka mi se da mesto u jednom od gradova u zemlji da se nastanim. Zašto da tvoj sluga boravi s tobom u carskom gradu?“
009	1SA	027	006	Tog dana mu je Ahis dao Siklag. Zato Siklag pripada Judinim carevima sve do danas.
009	1SA	027	007	David je u zemlji Filistejaca živeo godinu i četiri meseca.
009	1SA	027	008	David je izlazio sa svojim ljudima i pljačkao Gesurce, Gerzejce i Amaličane, koji su odvajkada bili stanovnici zemlje koja se prostire od Sura do Egipta.
009	1SA	027	009	David je pustošio tu zemlju ne ostavljajući u životu ni muško ni žensko. Odnosio je samo sitnu i krupnu stoku, magarce, kamile i odeću, i vraćao se k Ahisu.
009	1SA	027	010	Kad bi Ahis upitao: „Gde ste pljačkali danas?“, David bi odgovarao: „U Negevu Jude“, ili: „U Negevu Jerameila“, ili: „U Negevu Kenejaca.“
009	1SA	027	011	David nije ostavljao u životu ni muško ni žensko da bi ih doveo u Gat, jer je mislio: „Mogli bi da nas odaju i kažu:’Ovako je David radio.’“David je imao takav običaj sve vreme dok je živeo u filistejskoj zemlji.
009	1SA	027	012	Ahis je imao poverenja u Davida govoreći: „On je zaista postao mrzak svome narodu, Izrailju! Zato će mi biti sluga doveka.“
009	1SA	028	001	U ono vreme su Filistejci skupili svoju vojsku za rat, da ratuju protiv Izrailja. Ahis reče Davidu: „Znaj da ćeš ići sa mnom u pohod, ti i tvoji ljudi.“
009	1SA	028	002	David odgovori Ahisu: „Sad ćeš svakako videti šta će učiniti tvoj sluga!“Ahis reče Davidu: „Zato ću te postaviti za svog telohranitelja zauvek.“
009	1SA	028	003	Samuilo je umro i sav ga je Izrailj oplakao. Sahranili su ga u Rami, u njegovom gradu. A Saul je bio istrebio iz zemlje sve prizivače duhova i vidovnjake.
009	1SA	028	004	Kad su se Filistejci skupili, došli su u Sunem i utaborili se. Saul je sabrao sve Izrailjce, pa su se utaborili u Gelvuji.
009	1SA	028	005	Kad je Saul ugledao filistejsku vojsku, uplašio se, tako da mu se srce jako treslo.
009	1SA	028	006	Saul je pitao Gospoda za savet, ali mu Gospod nije odgovorio ni preko snova, ni preko Urima, a ni preko proroka.
009	1SA	028	007	Tada Saul reče svojim slugama: „Potražite mi ženu koja priziva duhove, da odem i upitam je.“Njegove sluge mu rekoše: „Evo, ima jedna žena u En-Doru, koja priziva duhove.“
009	1SA	028	008	Tada se Saul prerušio; obukao je drugačiju odeću i otišao sa dvojicom slugu. Bila je noć kad su stigli k ženi. Saul reče: „Prizovi mi jednog duha. Podigni mi onoga koga ti kažem.“
009	1SA	028	009	Žena mu odgovori: „To znaš šta je Saul učinio, i kako je istrebio prizivače duhova i vidovnjake iz zemlje. Zašto mi postavljaš zamku? Hoćeš li da me izručiš smrti?“
009	1SA	028	010	Saul joj se zakle Gospodom rekavši: „Tako mi živog Gospoda, nećeš snositi nikakvu krivicu zbog ovoga.“
009	1SA	028	011	Žena upita: „Koga hoćeš da ti podignem?“On odgovori: „Podigni mi Samuila.“
009	1SA	028	012	Kad je žena ugledala Samuila, glasno povika, i reče Saulu: „Zašto si me obmanuo? Ti si Saul!“
009	1SA	028	013	Car joj reče: „Ne boj se! Nego, šta vidiš?“Žena odgovori Saulu: „Vidim nešto božansko kako se diže iz zemlje.“
009	1SA	028	014	„Kako izgleda?“– upita on. Ona odgovori: „Izlazi starac, ogrnut plaštom.“Saul je tada znao da je to Samuilo, pa je pao licem do zemlje i poklonio se.
009	1SA	028	015	Samuilo reče Saulu: „Zašto si narušio moj pokoj i podigao me?“Saul odgovori: „U velikoj sam nevolji. Filistejci me napadaju, a Bog je odstupio od mene; ne odgovara mi više ni preko proroka, ni preko snova. Zato sam pozvao tebe, da mi kažeš šta da radim.“
009	1SA	028	016	Samuilo odgovori: „Zašto pitaš mene kad je Gospod odstupio od tebe i postao ti neprijatelj?
009	1SA	028	017	Gospod je učinio s tobom kako je rekao preko mene. Gospod je istrgao carstvo iz tvoje ruke i dao ga tvome bližnjemu, Davidu.
009	1SA	028	018	Pošto nisi poslušao Gospodnji glas i nisi izvršio Gospodnji gnev na Amaliku, zato ti je Gospod danas to učinio.
009	1SA	028	019	Gospod će predati i Izrailjce što su s tobom u ruke Filistejcima, te ćete sutra i ti i tvoji sinovi biti sa mnom. Tako će Gospod predati izrailjski tabor u ruke Filistejcima.“
009	1SA	028	020	Saul se istog trena srušio na zemlju svom dužinom, prestravljen Samuilovim rečima. A izgubio je i snagu, jer nije ništa jeo ceo dan i celu noć.
009	1SA	028	021	Kad je ona žena došla k Saulu i videla da je veoma uplašen, rekla mu je: „Evo, tvoja te je sluškinja poslušala. Izložila sam svoj život opasnosti, pa sam poslušala ono što si mi rekao.
009	1SA	028	022	Stoga poslušaj glas svoje sluškinje: izneću pred tebe zalogaj hleba, pa jedi. Tako će ti se vratiti snaga, pa ćeš moći da se vratiš svojim putem.“
009	1SA	028	023	Ali on je odbio govoreći: „Neću jesti!“Ali kako su i njegove sluge i žena navalili na njega, poslušao ih je. Tako je ustao sa zemlje i seo na ležaj.
009	1SA	028	024	A žena je imala kod kuće ugojeno tele, pa ga je brzo zaklala. Zatim je uzela brašno, pa je umesila beskvasne hlebove i ispekla ih.
009	1SA	028	025	Onda je donela pred Saula i pred njegove sluge. Nakon što su jeli, ustali su i te iste noći otišli.
009	1SA	029	001	Filistejci su okupili svu svoju vojsku u Afeku, a Izrailjci su se utaborili kod izvora u Jezraelu.
009	1SA	029	002	Filistejski knezovi su prolazili sa svojim stotinama i hiljadama, a David je sa svojim ljudima išao u pozadini s Ahisom.
009	1SA	029	003	Tada filistejski knezovi rekoše: „Šta rade ti Jevreji ovde?“Ahis odgovori filistejskim knezovima: „Nije li to David, sluga izrailjskog cara Saula, koji je sa mnom više od godinu dana? Ja nisam našao na njemu nikakvu manu od dana kad je prebegao do danas.“
009	1SA	029	004	Ali filistejski knezovi su se naljutili na njega. Rekli su mu: „Vrati tog čoveka; neka se vrati u mesto koje si mu odredio. Neka ne ide s nama u bitku da nam ne bi postao neprijatelj u bici. Čime bi ponovo stekao naklonost svoga gospodara ako ne glavama ovih ljudi?
009	1SA	029	005	Nije li to onaj isti David o kome su pevali u kolu:’Saul pobi svoje hiljade, a David desetine hiljada’?“
009	1SA	029	006	Ahis pozva Davida i reče mu: „Živoga mi Gospoda, ti si pošten. Bilo bi mi milo da ideš sa mnom u ratne pohode, jer nisam našao na tebi nikakvo zlo od dana kad si došao k meni do ovoga dana. Ipak, nisi po volji knezovima.
009	1SA	029	007	Zato se vrati u miru i nemoj činiti ništa što bi ozlovoljilo filistejske knezove.“
009	1SA	029	008	David odgovori Ahisu: „Šta sam uradio? Kakvu si krivicu našao na svome sluzi od dana kad sam se pojavio pred tvojim licem do ovoga dana, da ne mogu ići u boj protiv neprijatelja moga gospodara, cara?“
009	1SA	029	009	Ahis odgovori Davidu: „Znam, drag si mi kao Anđeo Božiji, ali filistejski knezovi su rekli:’On neće ići s nama u bitku.’
009	1SA	029	010	Stoga porani sutra, ti i sluge tvoga gospodara koji su došli s tobom; ustanite čim svane, pa idite.“
009	1SA	029	011	David porani sa svojim ljudima, pa istog jutra krene i vrati se u filistejsku zemlju, a Filistejci odu u Jezrael.
009	1SA	030	001	David i njegovi ljudi stigli su trećega dana u Siklag, nakon što su Amaličani izvršili upad u Negev i Siklag. Napali su Siklag i spalili ga.
009	1SA	030	002	Zarobili su žene i one koji su bili u gradu, mlado i staro; nisu ubili nikoga, nego su ih odveli i otišli svojim putem.
009	1SA	030	003	Kad je David sa svojim ljudima ušao u grad, video je da je grad spaljen, i da su njihove žene, sinovi i ćerke zarobljeni.
009	1SA	030	004	Tada su David i narod koji je bio s njim zakukali, i plakali su dok im nije ponestalo snage za plakanje.
009	1SA	030	005	Bile su zarobljene i obe Davidove žene, Ahinoama iz Jezraela i Avigeja, Navalova udovica iz Karmila.
009	1SA	030	006	David se našao u velikoj neprilici, jer su ljudi pretili da će ga kamenovati. Naime, svi su ljudi bili ogorčeni zbog svojih sinova i ćerki. Ali David se ohrabrio u Gospodu, svome Bogu.
009	1SA	030	007	Tada David reče svešteniku Avijataru, sinu Ahimelekovom: „Donesi Efod!“Avijatar donese Efod Davidu.
009	1SA	030	008	David je pitao Gospoda za savet: „Da li da krenem u poteru za tom četom pljačkaša? Hoću li ih stići?“Gospod mu odgovori: „Kreni u poteru, jer ćeš ih svakako stići i izbaviti narod.“
009	1SA	030	009	Tada je David otišao sa šest stotina ljudi, pa su došli do potoka Vosora, gde su neki ostali.
009	1SA	030	010	David je nastavio poteru sa četiri stotine ljudi, a dve stotine ih je stalo, jer su bili previše iscrpljeni da pređu preko potoka Vosora.
009	1SA	030	011	Tada su u polju našli nekog Egipćanina i odveli ga Davidu. Dali su mu hleba da jede i vode da pije.
009	1SA	030	012	Zatim su mu dali grudvu smokava i dva suva grozda. Kad je to pojeo, oporavio se, jer tri dana i tri noći nije jeo ni hleba niti je pio vode.
009	1SA	030	013	David ga upita: „Čiji si i odakle si?“Mladić odgovori: „Ja sam Egipćanin, rob jednog Amaličana. Moj me je gospodar ostavio, jer sam se razboleo pre tri dana.
009	1SA	030	014	Mi smo upali u Negev Hereta, u Judina područja, u Negev Haleva i spalili Siklag.“
009	1SA	030	015	David ga ponovo upita: „Možeš li me odvesti do tih pljačkaša?“On odgovori: „Zakuni mi se Bogom da me nećeš pogubiti i da me nećeš izručiti mome gospodaru, pa ću te odvesti do pljačkaša.“
009	1SA	030	016	A kada ga je odveo dole, gle: oni se raširili po svem onom kraju jedući, pijući i veseleći se zbog velikog plena koji su odneli iz filistejske zemlje i iz Judine zemlje.
009	1SA	030	017	David ih je tukao od sumraka sve do večeri sledećeg dana. Niko od njih nije pobegao, osim četiri stotine mladića koji su uzjahali kamile i pobegli.
009	1SA	030	018	David je izbavio sve što su Amaličani uzeli, a izbavio je i obe svoje žene.
009	1SA	030	019	Ništa im nije nestalo, ni malo ni veliko, ni sinovi ni ćerke, ni plen, niti išta od svega što su im uzeli; sve je to David vratio.
009	1SA	030	020	David je prisvojio svu sitnu i krupnu stoku. To stado su terali ispred svoje stoke i govorili: „Ovo je Davidov plen!“
009	1SA	030	021	Zatim je David došao k onim dvema stotinama, koji su bili suviše iscrpljeni da prate Davida, a koje su ostavili kod potoka Vosora. Oni su izašli u susret Davidu i narodu koji je bio s njim. Tada je David pristupio ljudima i pozdravio ih.
009	1SA	030	022	Ali svi zlonamernici i ništarije koji su išli s Davidom progovoriše: „Pošto nisu išli s nama, nećemo im dati ništa od plena koji smo izbavili, nego svako neka uzme svoju ženu i decu, pa neka idu!“
009	1SA	030	023	Tada David reče: „Ne radite tako, braćo moja, s onim što nam je dao Gospod. On nas je sačuvao i predao nam u ruke četu pljačkaša koji su nas napali.
009	1SA	030	024	Ko će vas poslušati u ovome? Nego, koliki deo ide onome koji ide u bitku, toliki deo ide onome koji ostaje kod opreme; deliće na ravne časti.“
009	1SA	030	025	Tako je bilo od onog dana i nadalje. David je to uveo kao uredbu i propis za sav Izrailj do današnjeg dana.
009	1SA	030	026	Kad se David vratio u Siklag, poslao je deo plena starešinama Jude, koji su mu bili prijatelji, i poručio: „Evo, ovo je poklon za vas od plena Gospodnjih neprijatelja.“
009	1SA	030	027	[To je bilo] za one u Vetilju, Ramot-Negevu, Jatiru;
009	1SA	030	028	Aroiru, Sifmotu, Estemoji;
009	1SA	030	029	i za one u Rahalu, Jerameilu i u kenejskim gradovima;
009	1SA	030	030	u Ormi, Vor-Asanu, u Atahu,
009	1SA	030	031	u Hevronu i u svim mestima gde je David dolazio sa svojim ljudima.
009	1SA	031	001	Filistejci su stupili u boj protiv Izrailjaca, ali su Izrailjci pobegli pred Filistejcima, pa su padali mrtvi na gori Gelvuji.
009	1SA	031	002	Filistejci su pritisli Saula i njegove sinove i ubili Jonatana, Avinadava i Malhi-Suva, Saulove sinove.
009	1SA	031	003	Bitka se žestoko vodila oko Saula. A onda su ga strelci pogodili i teško ga ranili.
009	1SA	031	004	Tada Saul reče svome štitonoši: „Izvadi svoj mač i probodi me, da ne dođu ovi neobrezani, da me probodu i narugaju mi se.“Ali štitonoša nije hteo, jer se veoma uplašio. Tada je Saul uzeo mač i bacio se na njega.
009	1SA	031	005	Kad je njegov štitonoša video da je Saul mrtav, i on se bacio na mač i umro s njim.
009	1SA	031	006	Tako su onoga dana zajedno poginuli Saul, tri njegova sina, njegov štitonoša i svi njegovi ljudi.
009	1SA	031	007	Kad su Izrailjci na drugoj strani doline i na drugoj strani Jordana videli da su Izrailjci pobegli i da su poginuli Saul i njegovi sinovi, napustili su svoje gradove i pobegli. Tada su došli Filistejci i naselili se u njima.
009	1SA	031	008	Sutradan, kad su Filistejci došli da opljačkaju mrtve, našli su Saula i njegova tri sina, koji su poginuli na gori Gelvuji.
009	1SA	031	009	Tada su mu odsekli glavu i skinuli oružje s njega. Njih su poslali po svoj filistejskoj zemlji da razglase radosnu vest po hramovima svojih idola i među narodom.
009	1SA	031	010	Njegovo oružje su stavili u Aštartin hram, a telo su mu obesili na zidine Vet-Sana.
009	1SA	031	011	Kad su meštani Javis-Galada čuli šta su Filistejci uradili Saulu,
009	1SA	031	012	digli su se svi hrabri ljudi, pa su pešačili celu noć i skinuli Saulovo mrtvo telo i tela njegovih sinova sa zidina Vet-Sana. Vratili su se u Javis i tamo ih spalili.
009	1SA	031	013	Potom su uzeli njihove kosti i sahranili ih pod tamariskom u Javisu. Zatim su postili sedam dana.
#
# BOOK	010	2SA	2 Samuel	2 Knjiga Samuilova
010	2SA	001	001	Nakon Saulove smrti, David se vratio pošto je porazio Amaličane. David je ostao u Siklagu dva dana.
010	2SA	001	002	A trećeg dana dođe neki čovek iz Saulovog tabora. Odeća mu je bila poderana, a na glavi mu je bila prašina. Kad je došao k Davidu, bacio se pred njegove noge.
010	2SA	001	003	David mu reče: „Odakle si došao?“Ovaj mu odgovori: „Pobegao sam iz izrailjskog tabora.“
010	2SA	001	004	David ga upita: „Šta se dogodilo? Reci mi!“Čovek odgovori: „Narod je pobegao iz bitke, i mnogo je od naroda poginulo. Poginuo je i Saul i njegov sin Jonatan.“
010	2SA	001	005	David opet upita mladića, koji mu je doneo vest: „Kako znaš da je mrtav Saul i njegov sin Jonatan?“
010	2SA	001	006	Mladić, glasnik, odgovori: „Desilo se da sam se našao na gori Gelvuji, a tamo, Saul se naslonio na svoje koplje, a bojna kola i konjanici ga pritisli.
010	2SA	001	007	Kad se osvrnuo oko sebe, ugledao me je, pa me pozvao.’Evo me!’ – odazvah se.
010	2SA	001	008	On me upita:’Ko si ti?’’Ja sam Amaličanin’ – odgovorio sam mu.
010	2SA	001	009	On mi reče:’Dođi, pa stani ovde i ubij me, jer me je obuzela smrtna muka, ali je duša još u meni.’
010	2SA	001	010	Stao sam nad njim i ubio ga znajući da neće preživeti nakon pada. Potom sam uzeo krunu koja mu je bila na glavi, i narukvicu s njegove ruke, i doneo ih ovde svome gospodaru.“
010	2SA	001	011	Tada je David zgrabio svoju odeću i razderao je, a tako i svi ljudi s njim.
010	2SA	001	012	Jadikovali su, naricali i postili do večeri za Saulom i njegovim sinom Jonatanom, za narodom Gospodnjim i za domom Izrailjevim, jer su pali od mača.
010	2SA	001	013	David reče mladiću koji je doneo vest: „Odakle si?“Ovaj odgovori: „Ja sam Amaličanin, sin jednog doseljenog stranca.“
010	2SA	001	014	David ga upita: „Kako se nisi bojao da usmrtiš pomazanika Gospodnjeg?“
010	2SA	001	015	Tada David pozva jednog od momaka i reče mu: „Dođi ovamo i pogubi ga!“Momak ga udari i ovaj umre.
010	2SA	001	016	David mu reče: „Tvoja krv na tvoju glavu, jer su tvoja usta svedočila protiv tebe govoreći:’Ubio sam pomazanika Gospodnjeg.’“
010	2SA	001	017	Tada je David ispevao tužbalicu za Saulom i njegovim sinom Jonatanom.
010	2SA	001	018	Rekao je Judejcima da nauče „Pesmu o luku“, koja je zapisana u Knjizi Pravednika.
010	2SA	001	019	„Slava tvoja, Izrailju, izgibe na tvojim brdima!
010	2SA	001	020	Ne pričajte to u Gatu,
010	2SA	001	021	O, gore gelvujske,
010	2SA	001	022	već krvlju palih, i salom ratnika.
010	2SA	001	023	Saul i Jonatan, u životu voljeni i mili,
010	2SA	001	024	Ćerke izrailjske, za Saulom naričite,
010	2SA	001	025	Kako li junaci padoše usred boja!
010	2SA	001	026	Duša me boli zbog tebe, Jonatane, moj brate;
010	2SA	001	027	Kako padoše junaci!
010	2SA	002	001	Nakon ovoga David je upitao Gospoda: „Da li da odem u jedan od gradova Jude?“Gospod mu odgovori: „Idi!“David opet upita: „Kuda da idem?“[Gospod] odgovori: „U Hevron.“
010	2SA	002	002	David ode tamo gore. S njim su takođe otišle i njegove dve žene, Ahinoama iz Jezraela i Avigeja, Navalova udovica iz Karmila.
010	2SA	002	003	David je sa sobom poveo i svoje ljude, svakog sa svojom porodicom, i tako su se nastanili u Hevronu.
010	2SA	002	004	Tada su došli Judejci i tamo pomazali Davida za cara nad Judinim domom. A kad su Davidu javili da su ljudi iz Javis-Galada sahranili Saula,
010	2SA	002	005	David je poslao glasnike ljudima iz Javis-Galada i rekao im: „Neka vas Gospod blagoslovi, zato što ste učinili ovo milostivo delo vašem gospodaru, Saulu, sahranivši ga.
010	2SA	002	006	Neka sad Gospod iskaže vama milost i vernost. Pošto ste to učinili i ja ću pokazati dobrotu prema vama.
010	2SA	002	007	A sad se ohrabrite i držite se muški. Vaš gospodar Saul je mrtav, a mene je dom Judin pomazao da im budem car.“
010	2SA	002	008	Međutim, Avenir, sin Nerov, zapovednik Saulove vojske, uzme Saulovog sina Isvosteja, odvede ga u Mahanajim,
010	2SA	002	009	i zacari ga nad Galadom, Asurom, Jezraelom, Jefremom, Venijaminom, i nad svim Izrailjem.
010	2SA	002	010	Isvosteju, Saulovom sinu, bilo je četrdeset godina kad je postao car nad Izrailjem, a vladao je dve godine. Ipak, dom Judin je sledio Davida.
010	2SA	002	011	David je bio car u Hevronu nad domom Judinim sedam godina i šest meseci.
010	2SA	002	012	Avenir, sin Nerov, i sluge Isvosteja, Saulovog sina, izađu iz Mahanajima i dođu u Gavaon.
010	2SA	002	013	A i Joav, sin Serujin i sluge Davidove izađu i sretnu se sa njima kod gavaonskog jezera. Jedni su stali s jedne strane jezera, a drugi sa suprotne strane.
010	2SA	002	014	Avenir reče Joavu: „Hajde neka ustanu momci da se takmiče pred nama.“„Neka ustanu!“– reče Joav.
010	2SA	002	015	Oni ustanu i nabroje se: dvanaest za Venijamina, za Isvosteja i Saula, i dvanaest od Davidovih slugu.
010	2SA	002	016	Svako zgrabi svoga protivnika za glavu i zari mu nož u bok, i tako zajedno padoše. Zato se to mesto prozvalo „Helkat-Asurim“, a nalazi se u Gavaonu.
010	2SA	002	017	Tog dana je došlo do teške bitke, ali su Avenir i Izrailjci bili poraženi od Davidovih slugu.
010	2SA	002	018	Tamo su bila i trojica Serujinih sinova: Joav, Avisaj i Asailo. Asailo je bio hitrih nogu kao srna u polju.
010	2SA	002	019	Asailo je gonio Avenira; bio mu je za petama, ne skrećući ni desno ni levo.
010	2SA	002	020	Opazivši ga iza sebe, Avenir mu reče: „Jesi li to ti, Asailo?“„Ja sam“– odgovori on.
010	2SA	002	021	Avenir mu reče: „Skreni desno ili levo, pa uhvati jednog od momaka i uzmi njegovo oružje.“Ali Asailo nije hteo da prestane da ga goni.
010	2SA	002	022	Avenir je opet rekao Asailu: „Prestani da me goniš! Zašto da te sastavim sa zemljom? Kako onda da pogledam tvom bratu Joavu u lice?“
010	2SA	002	023	Pošto je Asailo to odbio, Avenir ga je tako udario zadnjim delom koplja, da mu je koplje prošlo kroz leđa. Asailo je pao tamo i umro na mestu. Ko god je došao na mesto gde je Asailo pao i umro, zaustavio bi se.
010	2SA	002	024	Joav i Avisaj su i dalje gonili Avenira. Sunce je bilo na zalasku kad su došli do Ame, koja je nasuprot Gije, na putu prema gavaonskoj pustinji.
010	2SA	002	025	Venijaminovci su se svrstali oko Avenira u jednu četu i zaustavili se na vrhu jedne uzvišice.
010	2SA	002	026	Tada Avenir doviknu Joavu i reče: „Zar će mač doveka proždirati? Zar ne vidiš da će ishod biti poguban? I koliko će još proći dok ne kažeš narodu da prestane da goni svoju braću?“
010	2SA	002	027	Joav reče na to: „Živoga mi Boga, da nisi progovorio, narod bi nastavio da goni svoju braću sve do sledećeg jutra.“
010	2SA	002	028	Tada je Joav zatrubio u trubu, pa je sav narod stao; nisu više gonili Izrailja, i nisu se više borili.
010	2SA	002	029	Avenir i njegovi ljudi su cele te noći hodali kroz Aravu, pa su prešli preko Jordana. Zatim su prošli sav Vitron i došli u Mahanajim.
010	2SA	002	030	A Joav se vratio iz potere za Avenirom. Kad je okupio sav narod, primetili su da nedostaje devetnaest Davidovih slugu, i Asailo.
010	2SA	002	031	Davidove sluge su, pak, pobile tri stotine šezdeset Venijaminovaca, koji su bili Avenirovi ljudi.
010	2SA	002	032	A Asaila su odneli i sahranili ga u pećini njegovog oca u Vitlejemu. Joav i njegovi ljudi su hodali cele noći i došli u Hevron kad je svanuo dan.
010	2SA	003	001	Dugo se vodio rat između doma Saulovog i doma Davidovog, ali je dom Davidov sve više jačao a dom Saulov slabio.
010	2SA	003	002	Davidu su se rodili sinovi u Hevronu: njegov prvenac Amnon, od Ahinoame Jezraelke,
010	2SA	003	003	drugi Hileav, od Avigeje, udovice Navala iz Karmila, treći Avesalom, sin Mahe, ćerke Talmaja, gesurskog cara,
010	2SA	003	004	četvrti Adonija, sin Agitin, peti Sefatija, sin Avitalin,
010	2SA	003	005	i šesti Itram, od Davidove žene Egle. Ovi su se rodili Davidu u Hevronu.
010	2SA	003	006	U toku rata između doma Saulovog i doma Davidovog, Avenir je ojačao svoj položaj u domu Saulovom.
010	2SA	003	007	Saul je imao inoču po imenu Resfa, ćerku Ajinu. Isvostej reče Aveniru: „Zašto si legao sa inočom moga oca?“
010	2SA	003	008	Avenir se veoma razgnevio na Isvostejeve reči, pa mu je rekao: „Zar sam ja pasja glava iz Jude? I dan danas pokazujem odanost domu tvoga oca Saula, njegovoj braći i prijateljima, i nisam te izručio u Davidove ruke, a ti mi danas nalaziš krivicu zbog jedne žene.
010	2SA	003	009	Neka Bog kazni Avenira, i još više, ako ne ostvarim za Davida ono što mu se Gospod zakleo,
010	2SA	003	010	da će preneti carstvo s doma Saulovog i uspostaviti presto Davidu nad Izrailjem i Judom od Dana do Vir-Saveje.“
010	2SA	003	011	Isvostej se nije usudio da kaže ni reč Aveniru jer ga se plašio.
010	2SA	003	012	Avenir je, zatim, poslao glasnike Davidu u svoje ime govoreći: „Čija je zemlja? Sklopi savez sa mnom, pa ću ti pomoći da pridobiješ sav Izrailj.“
010	2SA	003	013	David odgovori: „Dobro, sklopiću savez s tobom. Međutim, zahtevam od tebe jedno: ne pojavljuj se preda mnom ako mi ne dovedeš Mihalu, Saulovu ćerku, kad dođeš da me vidiš.“
010	2SA	003	014	David je poslao glasnike Isvosteju, sinu Saulovom, govoreći: „Daj mi moju ženu Mihalu, koju sam isprosio za stotinu filistejskih obrezaka.“
010	2SA	003	015	Isvostej je poslao po nju, pa ju je uzeo od njenog muža Faltila, sina Laisova.
010	2SA	003	016	Njen muž je pošao s njom plačući iza nje sve do Vaurima. Tada mu je Avenir rekao: „Idi, vrati se kući.“I on se vrati.
010	2SA	003	017	A Avenir je razgovarao sa izrailjskim starešinama. Rekao je: „Vi već duže vremena tražite da David bude car nad vama.
010	2SA	003	018	Učinite to sada, jer je Gospod obećao Davidu:’Rukom svog sluge Davida izbaviću svoj narod Izrailj iz ruku Filistejaca i iz ruku svih njihovih neprijatelja.’“
010	2SA	003	019	Avenir je razgovarao i sa Venijaminovcima. Potom je Avenir preneo Davidu u Hevronu da je sve to po volji Izrailju i svem domu Venijaminovom.
010	2SA	003	020	Kad je Avenir sa dvadeset ljudi došao k Davidu u Hevron, David je priredio gozbu za Avenira i ljude koji su bili s njim.
010	2SA	003	021	Avenir reče Davidu: „Spremiću se i poći da okupim sav Izrailj za svog gospodara, cara, a oni će sklopiti savez s tobom, pa ćeš vladati nad svime što hoćeš.“Zatim je David otpremio Avenira, te je ovaj otišao u miru.
010	2SA	003	022	Uto se vrate Davidove sluge i Joav iz pohoda, donoseći sa sobom veliki plen. Avenir nije više bio sa Davidom u Hevronu, jer ga je David otpremio u miru.
010	2SA	003	023	Kad je došao Joav i sva vojska s njim, javili su Joavu: „Došao je Avenir, sin Nerov, k caru koji ga je otpremio, pa je otišao u miru.“
010	2SA	003	024	Joav dođe k caru i reče: „Šta si to učinio? Avenir je, eto, došao k tebi. Zašto si ga otpremio? A sada je otišao.
010	2SA	003	025	Zar ne znaš da je Avenir, sin Nerov, došao da te obmane? Došao je on da sazna tvoje korake i da otkrije sve što radiš.“
010	2SA	003	026	Joav izađe od Davida i pošalje glasnike za Avenirom. Oni su ga vratili od studenca Sire. No, David nije znao za to.
010	2SA	003	027	Kad se Avenir vratio u Hevron, Joav ga je poveo u stranu unutar gradskih vrata da, tobože, razgovara s njim nasamo, i onde mu zadao ubod u stomak. Tako je Avenir umro zato što je prolio krv Joavovog brata Asaila.
010	2SA	003	028	Kasnije, kad je David čuo o tome, rekao je: „Ja i moje carstvo smo doveka nevini pred Gospodom za krv Avenira, sina Nerovog.
010	2SA	003	029	Neka krivica padne na Joava i na sav dom oca njegovoga. Ne ponestalo u Joavovom domu ljudi koji pate od izliva ili gube, ljudi koji se hvataju vretena ili ginu od mača, i ljudi koji nemaju hleba.“
010	2SA	003	030	Tako su Joav i njegov brat Avisaj ubili Avenira, zato što je ubio njihovog brata Asaila u bici kod Gavaona.
010	2SA	003	031	David reče Joavu i svemu narodu koji je bio s njim: „Razdrite svoju odeću i obucite se u kostret, pa naričite pred Avenirom.“I David je išao za nosilima.
010	2SA	003	032	Sahranili su Avenira u Hevronu. Car je glasno plakao na Avenirovom grobu, a plakao je i sav narod.
010	2SA	003	033	Car je ispevao tužbalicu za Avenira, rekavši: „Zar je trebalo da pogine Avenir, kao što luda umire?
010	2SA	003	034	Ruke tvoje ne behu vezane, noge ti ne behu okovane, a ti pade kao od zlikovaca.“Sav je narod nastavio da plače za njim.
010	2SA	003	035	Zatim je sav narod došao nudeći Davida da pojede nešto, dok je još dan. Ali David se zakleo: „Neka me Bog kazni, i još više, ako okusim hleba ili nešto drugo pre zalaska sunca.“
010	2SA	003	036	Sav je narod primio to k znanju i bilo im je po volji. I što god je car činio bilo je po volji svemu narodu.
010	2SA	003	037	Tog dana je sav narod, i sav Izrailj, uvideo da car nije bio umešan u ubistvo Avenira, Nerovog sina.
010	2SA	003	038	Car reče svojim slugama: „Ne znate li da je danas pao knez i veliki čovek u Izrailju?
010	2SA	003	039	Danas sam još uvek slab, iako sam pomazani car. Ovi ljudi, Serujini sinovi, prejaki su za mene. Neka Gospod plati zlikovcu po njegovom zlu.“
010	2SA	004	001	Kad je Saulov sin čuo da je Avenir umro u Hevronu, klonule su mu ruke, i sav je Izrailj bio u pometnji.
010	2SA	004	002	A Saulov sin je imao dva zapovednika svojih četa. Jedan se zvao Vana a drugi Rihav. Oni su bili sinovi Rimona Viroćanina, iz Venijaminovog plemena. Virot se, takođe, ubraja u Venijaminove krajeve.
010	2SA	004	003	Viroćani su prebegli u Gitajim gde su ostali kao došljaci do današnjega dana.
010	2SA	004	004	A Jonatan, Saulov sin, je imao sina, koji je bio hrom na obe noge. Njemu je bilo pet godina kad je iz Jezraela došla vest o Saulu i Jonatanu. Njegova dadilja ga je podigla i potrčala, ali dok je žurila da pobegne, desilo se da je on pao i ostao hrom. Ime mu je bilo Mefivostej.
010	2SA	004	005	Zapute se Viroćani, Rihav i Vana, i dođu u Isvostejevu kuću za dnevne žege. On se odmarao na krevetu u podne.
010	2SA	004	006	Oni uđu u kuću kao da uzmu pšenicu i probodu ga u stomak. Zatim su Rihav i njegov brat Vana pobegli.
010	2SA	004	007	Ušli su u kuću dok je on spavao na svom krevetu u svojoj spavaćoj sobi. Proboli su ga na smrt i odsekli mu glavu. Glavu su uzeli, pa su cele noći putovali putem za Aravu.
010	2SA	004	008	Isvostejevu glavu su doneli Davidu u Hevron i rekli caru: „Evo glave tvoga neprijatelja Isvosteja, Saulovog sina, koji je tražio tvoj život. Danas je Gospod izvršio osvetu za moga gospodara, cara, nad Saulom i njegovim potomstvom.“
010	2SA	004	009	David odgovori Rihavu i njegovom bratu Vani, sinovima Rimona Viroćanina: „Živoga mi Gospoda, koji me je izbavio iz svake nevolje!
010	2SA	004	010	Čovek koji mi je doneo vest da je Saul mrtav mislio je da mi donosi dobru vest. Ja sam ga uhvatio i pogubio u Siklagu da mu platim za vest.
010	2SA	004	011	Šta ću tek da uradim sa zlikovcima koji su ubili pravednog čoveka u njegovoj kući i u njegovom krevetu? Zar da ne tražim od vas da platite za njegovu krv i da vas ne istrebim sa zemlje?“
010	2SA	004	012	Tada David dade naredbu momcima i oni ih pogubiše. Potom su im odsekli ruke i noge i obesili ih kod jezera u Hevronu. A Isvostejevu glavu su uzeli i sahranili je u Avenirov grob u Hevronu.
010	2SA	005	001	Sva su plemena Izrailjeva došla k Davidu u Hevron i rekla mu: „Evo, ti si naše telo i krv.
010	2SA	005	002	Pa i ranije, kad je Saul bio car nad nama, ti si vodio Izrailja u pohode. I tebi je Gospod rekao:’Ti ćeš biti pastir mome narodu, Izrailju; ti ćeš biti vladar Izrailju.’“
010	2SA	005	003	Sve starešine Izrailjeve su došle k caru u Hevron pa su sklopili savez sa carem Davidom, u Hevronu pred Gospodom, i pomazali Davida za cara nad Izrailjem.
010	2SA	005	004	Davidu je bilo trideset godina kad je postao car, a vladao je četrdeset godina.
010	2SA	005	005	U Hevronu je vladao sedam godina i šest meseci nad Judom, a u Jerusalimu je vladao trideset tri godine nad svim Izrailjem i Judom.
010	2SA	005	006	Car i njegovi ljudi su krenuli na Jerusalim protiv Jevusejaca koji su živeli u zemlji. Oni rekoše Davidu: „Nećeš ući ovamo! Slepi će te i hromi odbiti.“Pod tim su mislili: „David neće ući ovde.“
010	2SA	005	007	Ipak, David je osvojio sionsku tvrđavu, a to [je sad] Davidov grad.
010	2SA	005	008	David je rekao tog dana: „Onaj ko porazi Jevusejce i zauzme prokop, neka pobije slepe i hrome, koji su Davidovi neprijatelji.“Zato se kaže: „Neka slepi i hromi ne ulaze u Dom [Gospodnji].“
010	2SA	005	009	David se nastanio u tvrđavi koju je nazvao Davidov grad. David je zidao svuda naokolo, od Milona prema unutra.
010	2SA	005	010	David je postajao sve moćniji, jer je Gospod, Bog nad vojskama, bio s njim.
010	2SA	005	011	A Hiram, tirski car, je poslao Davidu glasnike i kedrovog drveta, stolarima i klesarima koji su Davidu sagradili dvorac.
010	2SA	005	012	Tada je David uvideo da ga je Gospod postavio za cara nad Izrailjem i da je uzvisio njegovo carstvo radi svog naroda Izrailja.
010	2SA	005	013	Kad je došao iz Hevrona, David je uzeo sebi još inoča i žena iz Jerusalima, te mu se rodilo još sinova i ćerki.
010	2SA	005	014	Ovo su imena onih koji su mu se rodili u Jerusalimu: Samuja, Sovav, Natan i Solomon,
010	2SA	005	015	Jevar, Elisuja, Nefeg, Jafija,
010	2SA	005	016	Elisama, Elijada i Elifelet.
010	2SA	005	017	Kad su Filistejci čuli da su Davida pomazali za cara nad Izrailjem, svi su krenuli gore da traže Davida. David je to čuo, pa je otišao dole u sklonište.
010	2SA	005	018	Filistejci dođu i rašire se po refaimskoj dolini.
010	2SA	005	019	Tada David zapita Gospoda: „Da li da napadnem Filistejce? Hoćeš li ih predati u moje ruke?“Gospod odgovori Davidu: „Napadni ih, jer ću ih jamačno predati u tvoje ruke.“
010	2SA	005	020	David dođe u Val-Faresim i porazi ih tamo. Tada je rekao: „Gospod je prodro kroz moje neprijatelje preda mnom, kao što prodire voda.“Zato se to mesto prozvalo Val-Faresim.
010	2SA	005	021	Filistejci su ostavili tamo svoje idole a David i njegovi ljudi su ih odneli.
010	2SA	005	022	Filistejci se ponovo popnu i rašire se u refaimskoj dolini.
010	2SA	005	023	David upita Gospoda, i on mu odgovori: „Ne idi gore, nego idi okolo, iza njih i navali na njih kod balzamovih stabala.
010	2SA	005	024	Kad začuješ zvuk koraka s vrha balzamovih stabala, kreni odlučno, jer će Gospod izaći pred tobom da udari na filistejski tabor.“
010	2SA	005	025	David učini kako mu je Gospod zapovedio i potuče Filistejce od Gavaje do Gezera.
010	2SA	006	001	David je ponovo sabrao birane ljude iz Izrailja, njih trideset hiljada.
010	2SA	006	002	Spremio se, pa je sa svim narodom koji je bio s njim otišao da iz Vale Judine donese Kovčeg Božiji, koji nosi ime po Gospodu nad vojskama koji sedi nad heruvimima.
010	2SA	006	003	Kovčeg Božiji su doneli na novim zapregama iz Avinadavovog doma, koji je bio na brdu. Uza i Ahijo, Avinadavovi sinovi, su vozili nove zaprege.
010	2SA	006	004	Kada su ih izvezli iz Avinadavove kuće na brdu, sa Kovčegom Božijim, Ahijo je išao ispred njega.
010	2SA	006	005	David i sav dom Izrailjev se veselio pred Gospodom uz svakovrsne svirale od čempresovog drveta, uz lire, bubnjeve, daire, zveckalice i cimbale.
010	2SA	006	006	Kad su došli do Nahonovog gumna, Uza pruži ruku i prihvati Kovčeg Božiji, jer su volovi nagnuli u stranu.
010	2SA	006	007	Ali Gospod planu gnevom na Uzu; Bog ga udari na tom mestu radi njegovog prestupa, i on pade mrtav tamo kod Kovčega Božijeg.
010	2SA	006	008	David je bio ljut zbog toga što je Gospod usmrtio Uzu, pa je prozvao to mesto Fares-Uza, [i tako se zove] do danas.
010	2SA	006	009	Tog dana se David uplašio od Gospoda, pa je rekao: „Kako Kovčeg Gospodnji da dođe k meni?“
010	2SA	006	010	David nije hteo da donese Kovčeg Gospodnji k sebi u Davidov grad, nego ga je odneo u kuću Gaćanina Ovid-Edoma.
010	2SA	006	011	Kovčeg Gospodnji je ostao tri meseca u kući Ovid-Edoma, Gaćanina, i Gospod je blagoslovio Ovid-Edoma i sav njegov dom.
010	2SA	006	012	Caru Davidu su javili: „Gospod je blagoslovio dom Ovid-Edoma i sve što ima zbog Kovčega Božijeg.“Tada je David otišao i doneo Kovčeg Božiji iz kuće Ovid-Edoma u Davidov grad s veseljem.
010	2SA	006	013	Kad su oni što su nosili Kovčeg Gospodnji napravili šest koraka, žrtvovali su vola i ugojenog ovna.
010	2SA	006	014	David je, opasan lanenim efodom, igrao iz sve snage pred Gospodom.
010	2SA	006	015	Tada su on i sav dom Izrailjev prenosili Kovčeg Gospodnji uz klicanje i uz zvuke rogova.
010	2SA	006	016	Kad je Kovčeg Gospodnji došao u Davidov grad, Saulova ćerka Mihala je pogledala dole s prozora. Videvši cara Davida kako skače i igra pred Gospodom, prezrela ga je u srcu.
010	2SA	006	017	Kovčeg Gospodnji su doneli i postavili ga na svoje mesto u šatoru koji je David razapeo za njega. Tada je David prineo pred Gospodom žrtve svespalnice i žrtve mira.
010	2SA	006	018	Kad je David završio s prinošenjem žrtve svespalnice i žrtve mira, blagoslovio je narod u ime Gospoda nad vojskama.
010	2SA	006	019	Zatim je razdelio narodu, svem mnoštvu Izrailjevu, i muškarcima i ženama, svakome po jedan hleb, kolač od urmi i kolač od suvog grožđa. Potom se sav narod vratio svojim kućama.
010	2SA	006	020	Kad se David vratio da blagoslovi svoj dom, u susret mu je izašla Mihala, ćerka Saulova. Rekla je: „Lepo se proslavio danas car Izrailjev kad se raspojasao pred sluškinjama svojih slugu kao neki prostak!“
010	2SA	006	021	A David reče Mihali: „Ja sam pred Gospodom igrao, pred njim, koji me je izabrao umesto tvoga oca i sveg njegovog doma, da me postavi za vladara nad Gospodnjim narodom Izrailjem.
010	2SA	006	022	A ja ću se poniziti i više od ovoga, i postaću još manji u sopstvenim očima, ali ću u očima sluškinja o kojima si govorila biti držan u časti.“
010	2SA	006	023	Mihala, ćerka Saulova, nije imala dece do dana svoje smrti.
010	2SA	007	001	Kad se car nastanio u svome dvoru, i kad mu je Gospod dao da otpočine od svih njegovih neprijatelja unaokolo,
010	2SA	007	002	car reče proroku Natanu: „Evo, pogledaj, ja živim u dvoru od kedrovine, a Kovčeg Božiji prebiva pod šatorskim zavesama.“
010	2SA	007	003	Natan reče caru: „Idi i učini što ti je na srcu, jer je Gospod s tobom.“
010	2SA	007	004	Ali iste noći reč Gospodnja dođe Natanu, govoreći:
010	2SA	007	005	„Idi i reci mome sluzi Davidu:’Ovako kaže Gospod: zar ćeš mi ti sagraditi dom da prebivam u njemu?
010	2SA	007	006	Ja nisam prebivao u domu od dana kad sam izveo Izrailjce iz Egipta, pa sve do danas. Dok sam se selio od mesta do mesta, Šator mi je bio prebivalište.
010	2SA	007	007	Gde god sam išao sa svim Izrailjcima, jesam li rekao i jednu reč kojem od Izrailjevih sudija, kojima sam zapovedio da budu pastiri mom narodu Izrailju: „Zašto mi niste izgradili dom od kedrovine?“’
010	2SA	007	008	A sad ovako reci mome sluzi Davidu:’Govori Gospod nad vojskama: ja sam te odveo s pašnjaka i od ovaca, da budeš vladar mome narodu Izrailju.
010	2SA	007	009	Bio sam s tobom gde god si išao i zatirao sam sve tvoje neprijatelje pred tobom. Ja ću tvoje ime učiniti velikim, kao ime velikaša na zemlji.
010	2SA	007	010	Odrediću mesto za moj narod Izrailj i zasaditi ga tamo, pa će stanovati na svom mestu i neće više strepeti, a opaki ih više neće mučiti kao nekada,
010	2SA	007	011	kad sam postavio sudije nad svojim narodom Izrailjem. Ja ću ti dati odmor od svih tvojih neprijatelja. Gospod ti objavljuje: Gospod će ti sazidati dom.
010	2SA	007	012	A kad se završe tvoji dani i ti počineš sa svojim precima, ja ću podići tvoga potomka posle tebe, od tebe samog, i utvrditi njegovo carstvo.
010	2SA	007	013	On će sagraditi dom mome imenu, a ja ću zauvek utvrditi presto njegovog carstva.
010	2SA	007	014	Ja ću mu biti Otac, a on će mi biti sin. Kad učini nepravdu, kazniću ga prutem ljudi, i udarcima potomaka ljudi.
010	2SA	007	015	Ipak, neću povući svoju milost od njega, kao što sam je povukao od Saula, koga sam uklonio ispred tebe.
010	2SA	007	016	Tvoj dom i tvoje carstvo biće čvrsto doveka pred tobom, i tvoj presto će biti doveka utvrđen.’“
010	2SA	007	017	Natan je preneo Davidu sve ove reči i celo viđenje.
010	2SA	007	018	Tada je car David ušao, seo pred Gospoda i rekao: „Ko sam ja, Gospode Bože, i šta je moj dom da si me doveo dovde?
010	2SA	007	019	I kao da je ovo bilo malo u tvojim očima, Gospode Bože, nego si još govorio o domu svoga sluge za daleka vremena. Zar je čovek vredan da ga ovako učiš, Gospode Bože?
010	2SA	007	020	Šta još da ti David kaže? Ti poznaješ svoga slugu, Gospode Bože.
010	2SA	007	021	Radi tvoje reči i po svom srcu učinio si svu ovu veliku stvar da bi je obznanio svome sluzi.
010	2SA	007	022	Zato si veličanstven, Gospode Bože, jer nema nikog kao što si ti, i nema Boga osim tebe po svemu što smo čuli svojim ušima.
010	2SA	007	023	I ko je narod kao tvoj narod, kao Izrailj, jedini narod na zemlji čiji je Bog otišao da otkupi svoj narod i da proslavi svoje ime čineći velika i strašna dela za njih i za svoju zemlju, otkupivši ih za sebe iz Egipta, od naroda i njihovih bogova?
010	2SA	007	024	Ti si podigao sebi tvoj narod Izrailj da ti bude narod doveka, i da im ti, Gospode, budeš Bog.
010	2SA	007	025	A sad, Gospode Bože, održi doveka obećanje koje si dao za svoga slugu i za njegov dom, i učini kako si rekao.
010	2SA	007	026	Neka se zauvek veliča tvoje ime, da bi ljudi rekli:’Gospod nad vojskama je Bog nad Izrailjem.’ A dom tvoga sluge Davida neka bude utvrđen pred tobom.
010	2SA	007	027	Jer ti si, Gospode nad vojskama, Bože Izrailjev, otkrio ovo svome sluzi, rekavši:’Ja ću ti podići dom.’ Zato se tvoj sluga usudio da ti se pomoli ovom molitvom.
010	2SA	007	028	A sad, Gospode Bože, ti si Bog i tvoje su reči istina; ti si dao svome sluzi dobro obećanje.
010	2SA	007	029	Neka ti, stoga, bude po volji da blagosloviš dom svoga sluge da ostane doveka pred tobom, jer ti si to rekao, Gospode Bože. Neka dom tvoga sluge bude blagosloven tvojim blagoslovom doveka.“
010	2SA	008	001	Posle toga David je potukao Filistejce i pokorio ih. David je uzeo Meteg-Amu iz ruku Filistejaca.
010	2SA	008	002	David je takođe porazio i Moavce. On ih je polegao po zemlji, a onda ih je izmerio konopcem: dve dužine konopca onih koje treba usmrtiti, i jedna dužina konopca onih koje treba ostaviti u životu. Moavci su postali Davidovi podanici, pa su mu plaćali danak.
010	2SA	008	003	David je potukao i Adad-Ezera, sina Reovova, sovskog cara, dok je ovaj išao da povrati svoju vlast uz reku Eufrat.
010	2SA	008	004	David je zarobio od njega hiljadu sedam stotina konjanika i dvadeset hiljada pešaka. David je podrezao žile svim konjima, osim jedne stotine koju je zadržao.
010	2SA	008	005	Aramejci iz Damaska dođu u pomoć Adad-Ezeru, sovskom caru, ali David pobi Aramejcima dvadeset dve hiljade ljudi.
010	2SA	008	006	David je postavio vojne tabore u Aramu damaštanskom; Aramejci su postali Davidovi podanici, pa su mu donosili danak. Gospod je davao pobedu Davidu gde god je išao.
010	2SA	008	007	David je od Adad-Ezerovih slugu uzeo zlatne štitove i doneo ih u Jerusalim.
010	2SA	008	008	A iz Adad-Ezerovih gradova, Vetaha i Virotaja, car David je odneo ogromnu količinu bronze.
010	2SA	008	009	Kad je Toja, car amatski, čuo da je David potukao svu Adad-Ezerovu vojsku,
010	2SA	008	010	poslao je svoga sina Jorama caru Davidu, da ga pozdravi i da mu čestita što je zaratio protiv Adad-Ezera i porazio ga. Naime, Adad-Ezer je ratovao protiv Toje. Joram je sa sobom doneo predmete od srebra, zlata i bronze.
010	2SA	008	011	Car David je i njih posvetio Gospodu, kao što je posvetio srebro i zlato svih naroda koje je pokorio:
010	2SA	008	012	Edomaca, Moavaca, Amonaca, Filistejaca, Amaličana i plen od Adad-Ezera, sina Reovovog, sovskoga cara.
010	2SA	008	013	Davidovo ime je postalo slavno kad se vratio nakon što je porazio Edomce u Slanoj dolini, njih osamnaest hiljada.
010	2SA	008	014	U Idumeji je svuda postavio vojne tabore. Tako su svi Edomci postali Davidovi podanici. Gospod je davao pobedu Davidu gde god je išao.
010	2SA	008	015	David je vladao nad celim Izrailjem, sudeći i deleći pravdu celom svom narodu.
010	2SA	008	016	Joav, sin Serujin, bio je nad vojskom, a Josafat, sin Ahiludov, bio je dvorski savetnik.
010	2SA	008	017	Sadok, sin Ahituvov i Ahimelek, sin Avijatarov, bili su sveštenici. Soraja je bio pisar.
010	2SA	008	018	Venaja, sin Jodajev, je bio nad Herećanima i Felećanima, a Davidovi sinovi su bili knezovi.
010	2SA	009	001	David reče: „Da li je još neko preostao iz Saulovog doma, da mu iskažem milost radi Jonatana?“
010	2SA	009	002	A u Saulovom domu je bio neki sluga po imenu Siva. Kad su ga pozvali pred Davida, car mu reče: „Jesi li ti Siva?“On odgovori: „Tvoj sam sluga.“
010	2SA	009	003	Car ga upita: „Je li preostao još neko iz Saulovog doma, da mu iskažem Božiju milost?“Siva odgovori caru: „Preostao je jedan Jonatanov sin, koji je hrom na obe noge.“
010	2SA	009	004	„Gde je on?“– upita car. „Eno, on je u kući Mahira, sina Amilovog, u Lo-Devaru“– odgovori Siva caru.
010	2SA	009	005	Tada je car poslao po njega, pa su ga doveli iz kuće Mahira, sina Amilovog, iz Lo-Devara.
010	2SA	009	006	Kad je Mefivostej, sin Jonatana, Saulovog sina, došao pred Davida, pao je ničice pred njim i poklonio mu se. David reče: „Mefivosteju!“„Evo, tvoj sam sluga!“– odgovori on.
010	2SA	009	007	David mu reče: „Nemoj se plašiti, jer ću ti iskazati milost radi tvoga oca Jonatana. Vratiću ti svu zemlju tvoga dede Saula, a ti ćeš uvek jesti hleb za mojim stolom.“
010	2SA	009	008	Mefivostej se pokloni, pa reče: „Ko je tvoj sluga, da obraćaš pažnju na mrtvog psa kao što sam ja?“
010	2SA	009	009	Car je, zatim, pozvao Sivu, Saulovog slugu, i rekao mu: „Sve što je pripadalo Saulu i njegovom domu dao sam unuku tvoga gospodara.
010	2SA	009	010	Ti ćeš obrađivati zemlju za njega zajedno sa tvojim sinovima i tvojim slugama, i donositi urod unuku svoga gospodara, da bi imao hranu. A Mefivostej će uvek jesti hleb za mojim stolom.“Siva je imao petnaest sinova i dvadeset slugu.
010	2SA	009	011	Siva reče caru: „Tvoj sluga će učiniti onako kako mu je njegov gospodar zapovedio. Mefivostej će jesti za mojim stolom, kao jedan od carevih sinova.“
010	2SA	009	012	Mefivostej je imao malog sina koji se zvao Miha. Svi koji su živeli u Sivinom domu su služili Mefivosteju.
010	2SA	009	013	Mefivostej je živeo u Jerusalimu pošto je uvek jeo za carevim stolom. On je bio hrom na obe noge.
010	2SA	010	001	Posle ovoga je umro car Amonaca, a umesto njega se zacario njegov sin Anun.
010	2SA	010	002	David reče: „Pokazaću naklonost prema Anunu, Nasovom sinu, kao što je njegov otac pokazao naklonost prema meni.“David je izrazio svoje saučešće preko svojih slugu. Tako su Davidovi poslanici došli u zemlju Amonaca.
010	2SA	010	003	Ali amonski knezovi rekoše svome gospodaru Anunu: „Misliš li da ti je David poslao glasnike da ti izjave saučešće kako bi iskazao čast tvome ocu? Nije li poslao svoje sluge s namerom da ispita i izvidi grad kako bi ga srušio?“
010	2SA	010	004	Tada je Anun uhvatio Davidove sluge i obrijao im pola brade i odsekao im odeću do pola, sve do zadnjice, i poslao ih natrag.
010	2SA	010	005	Kad su to javili Davidu, on je poslao nekog da im izađe u susret, jer su bili veoma osramoćeni. Car im je rekao: „Ostanite u Jerihonu, dok vam ne naraste brada, pa se vratite.“
010	2SA	010	006	Kad su Amonci videli da su se zamerili Davidu, poslali su poslanstvo i unajmili Aramejce iz Vet-Reova i Sove, dvadeset hiljada vojnika, cara Mahe sa hiljadu ljudi i dvanaest hiljada ljudi iz Tova.
010	2SA	010	007	Čuvši ovo, David je poslao Joava sa svom vojskom, najboljim ratnicima.
010	2SA	010	008	Amonci su izašli i svrstali se u bojni red pred vratima, dok su Aramejci iz Sove i Reova, i ljudi iz Tova i Mahe, bili zasebno na polju.
010	2SA	010	009	Kad je Joav video da će se bitka protiv njega voditi s dve strane, spreda i pozadi, izabrao je izvestan broj najvrsnijih vojnika u Izrailju i svrstao ih u bojni red nasuprot Aramejaca.
010	2SA	010	010	Ostalu vojsku je dao svome bratu Avisaju, koji ih je svrstao u bojni red nasuprot Amonaca.
010	2SA	010	011	Rekao je: „Ako Aramejci budu jači od mene, ti mi priteci u pomoć, a ako Amonci budu jači od tebe, ja ću tebi doći u pomoć.
010	2SA	010	012	Drži se hrabro! Pokažimo se junački radi našeg naroda i radi gradova našeg Boga, a Gospod će učiniti što mu je po volji.“
010	2SA	010	013	Joav i narod koji je bio sa njim počeli su da se primiču, da se sukobe sa Aramejcima, ali oni su se razbežali pred njima.
010	2SA	010	014	Kad su Amonci videli da su Aramejci pobegli, pobegli su pred Avisajem i ušli u grad. Pošto se vratio iz borbe sa Amoncima, Joav je došao u Jerusalim.
010	2SA	010	015	Kad su Aramejci videli da ih je Izrailj razbio, ponovo su se sabrali.
010	2SA	010	016	Adad-Ezer je poslao glasnike, pa je sabrao Aramejce s druge strane reke. Oni su došli u Helam na čelu sa Sovakom, zapovednikom Adad-Ezerove vojske.
010	2SA	010	017	Kad su to javili Davidu, on je sabrao sav Izrailj, i prešavši preko Jordana, došao u Helam. Aramejci su se svrstali u bojni red protiv Davida i upustili se u boj s njim.
010	2SA	010	018	Međutim, Aramejci pobegoše pred Izrailjem. David je pobio sedam stotina aramejskih vozača bojnih kola, i četrdeset hiljada konjanika. Smrtno je ranio i Sovaka, zapovednika Adad-Ezerove vojske, koji je umro tamo.
010	2SA	010	019	Kad su svi carevi, koji su bili Adad-Ezerovi podanici, videli da su poraženi pred Izrailjem, sklopili su mir s Izrailjem, pa su im postali podanici. Od tada su se Aramejci pribojavali da pomognu Amoncima.
010	2SA	011	001	U proleće, u vreme kad carevi odlaze u rat, David je poslao Joava sa svojim slugama i sa svim Izrailjem. Oni su pobili Amonce i opkolili Ravu. Ali David je ostao u Jerusalimu.
010	2SA	011	002	Jednog dana u predvečerje, David ustane sa svoje postelje i prošeta se po krovu carskog dvora. S krova je ugledao ženu kako se kupa. Žena je bila veoma lepa.
010	2SA	011	003	David je poslao čoveka da se raspita o ženi, i bilo mu je javljeno: „Nije li to Vitsaveja, ćerka Elijamova, žena Urije Hetita?“
010	2SA	011	004	Tada je David poslao glasnike da je dovedu. Kada je došla k njemu, on leže s njom baš kad se očistila od svoje mesečne nečistoće. Zatim se vratila kući.
010	2SA	011	005	Žena je zatrudnela, pa je poslala poruku Davidu: „Trudna sam.“
010	2SA	011	006	Tada je David poslao poruku Joavu: „Pošalji mi Uriju Hetita.“Joav pošalje Uriju Davidu.
010	2SA	011	007	Kad je Urija došao k njemu, David ga upita kako je Joav i narod, i kako ide rat.
010	2SA	011	008	David reče Uriji: „Siđi u svoju kuću i operi svoje noge.“Urija izađe iz carevog dvora, a iza njega su nosili carev dar.
010	2SA	011	009	Ali Urija leže na ulaz carevog dvora, zajedno sa svim slugama svoga gospodara, te nije sišao svojoj kući.
010	2SA	011	010	Kad su Davidu javili da Urija nije otišao kući, David reče Uriji: „Zar nisi tek došao s puta? Zašto nisi otišao kući?“
010	2SA	011	011	Urija odgovori Davidu: „Kovčeg, Izrailj i Juda borave u šatorima, a moj gospodar Joav i sluge moga gospodara logoruju na otvorenom polju. Kako, onda, da odem svojoj kući da jedem i pijem, i da spavam sa svojom ženom? Tako mi tvoga života i tvoje duše, ja neću učiniti tako nešto.“
010	2SA	011	012	David reče Uriji: „Ostani ovde još danas, a sutra ću te otpremiti.“Tako je Urija ostao tog dana i sutradan u Jerusalimu.
010	2SA	011	013	David ga je pozvao da jede i pije s njim, pa ga je napio. Ali uveče Urija izađe i legne na svoj ležaj sa slugama svoga gospodara; nije otišao svojoj kući.
010	2SA	011	014	Ujutro je David napisao Joavu pismo i poslao ga po Uriji.
010	2SA	011	015	U pismu je napisao: „Stavite Uriju napred gde je bitka najljuća, a onda se povucite iza njega, pa neka bude pogođen i neka pogine.“
010	2SA	011	016	I tako, dok je Joav opsedao grad, postavio je Uriju na mesto gde je znao da se nalaze najbolji ratnici.
010	2SA	011	017	Ljudi iz grada izađu i upuste se u bitku sa Joavom. Od naroda je palo nekoliko Davidovih slugu, a poginuo je i Urija Hetit.
010	2SA	011	018	Tada je Joav poslao Davidu sve vesti o bici.
010	2SA	011	019	Zapovedio je glasniku: „Na kraju, kad saopštiš caru sve vesti o ratu,
010	2SA	011	020	a car se razgnevi, pa ti kaže:’Zašto ste se toliko primakli gradu da ratujete? Zar niste znali da će gađati sa zidina?
010	2SA	011	021	Ko je ubio Avimeleha, Jerovalovog sina? Nije li to bila žena koja je bacila na njega mlinski kamen sa zidina Tevesa?’, tada reci:’Poginuo je i tvoj sluga Urija Hetit.’“
010	2SA	011	022	Glasnik ode. Kad je došao, ispričao je Davidu sve radi čega ga je Joav poslao.
010	2SA	011	023	Glasnik reče Davidu: „Ljudi su bili jači od nas; izašli su napolje na nas, ali smo ih potisnuli do gradskih vrata.
010	2SA	011	024	Strelci su gađali tvoje sluge sa zidina, te su neke careve sluge izgubile život, a poginuo je i Urija Hetit.“
010	2SA	011	025	David reče glasniku: „Ovako reci Joavu:’Neka te to ne muči, jer mač pokosi sad ovog sad onog. Navali jače na grad i uništi ga.’ To će ga ohrabriti.“
010	2SA	011	026	Kad je Urijina žena čula da je Urija mrtav, žalila je za svojim mužem.
010	2SA	011	027	A kad je prošlo vreme žaljenja, David je poslao po nju i doveo je u svoj dom. Ona mu je postala žena i rodila mu je sina. Ali to što je David učinio bilo je zlo u Gospodnjim očima.
010	2SA	012	001	Gospod je poslao proroka Natana k Davidu. Kad je došao k njemu, rekao mu je: „U jednom gradu su živela dva čoveka. Jedan je bio bogat, a drugi siromašan.
010	2SA	012	002	Bogataš je imao veoma mnogo sitne i krupne stoke.
010	2SA	012	003	Siromah nije imao ništa osim jednog ženskog jagnjeta koje je kupio. On ga je odgojio i ono je raslo zajedno sa njim i njegovom decom. Jelo je od njegove hrane, pilo iz njegove čaše i spavalo u njegovom naručju; bilo mu je kao ćerka.
010	2SA	012	004	Jednom je bogatašu došao putnik. Njemu je bilo žao da uzme grlo od svoje sitne ili krupne stoke da ugosti gosta koji mu je došao, pa je uzeo siromahovo jagnje i zgotovio ga za čoveka koji mu je došao.“
010	2SA	012	005	David se strahovito razgnevio na tog čoveka. „Živoga mi Gospoda – reče on Natanu – čovek koji je to učinio zaslužuje smrt!
010	2SA	012	006	Ima da plati četvorostruko za jagnje zato što je učinio ovakvu stvar, i nije pokazao samilost.“
010	2SA	012	007	Natan reče Davidu: „Ti si taj čovek! Zato govori Gospod, Bog Izrailjev:’Ja sam te pomazao za cara nad Izrailjem, i izbavio sam te iz Saulove ruke.
010	2SA	012	008	Dao sam ti kuću tvoga gospodara i žene tvoga gospodara u tvoje krilo, i dao sam ti dom Izrailjev i Judin. A da ti je to bilo malo, ja bih ti dao i više.
010	2SA	012	009	Zašto si prezreo reč Gospodnju i učinio što je zlo u njegovim očima? Posekao si mačem Uriju Hetita a njegovu ženu si uzeo sebi za ženu. Ubio si ga mačem Amonaca.
010	2SA	012	010	Zbog toga se mač nikada neće odmaći od tvoga doma, jer si me prezreo i jer si uzeo ženu Urije Hetita da ti bude žena.’
010	2SA	012	011	Govori Gospod:’Evo, podižem na tebe nevolju iz tvog doma, pa ću na tvoje oči uzeti tvoje žene i dati ih tvom bližnjemu, koji će spavati s tvojim ženama usred bela dana.
010	2SA	012	012	Ti si to učinio tajno, a ja ću učiniti ovo pred svim Izrailjem usred bela dana.’“
010	2SA	012	013	David reče Natanu: „Zgrešio sam Gospodu.“Natan reče Davidu: „Gospod ti je oprostio greh: nećeš umreti.
010	2SA	012	014	Ipak, pošto si ovim delom podstakao neprijatelje Gospodnje na prezir, sigurno će umreti sin koji ti se rodio.“
010	2SA	012	015	Potom se Natan vratio svojoj kući. A Gospod udari dete koje je Urijina žena rodila Davidu, i ono se teško razboli.
010	2SA	012	016	David se molio Gospodu za dete; David je postio, pa je ušao u kuću i prenoćio na zemlji.
010	2SA	012	017	Starešine njegovog doma su stajale oko njega nastojeći da ga podignu sa zemlje, ali on nije hteo, niti je hteo da jede s njima.
010	2SA	012	018	Sedmoga dana je dete umrlo. Davidove sluge su se bojale da mu jave da je dete mrtvo, jer su govorili: „Govorili smo mu dok je dete bilo živo, pa nas nije slušao; kako da mu kažemo da je dete umrlo? Učiniće neko zlo.“
010	2SA	012	019	Kad je primetio da sluge šapuću, David je shvatio da je dete umrlo. David upita svoje sluge: „Da li je dete umrlo?“Oni odgovoriše: „Umrlo je.“
010	2SA	012	020	Tada je David ustao sa zemlje, umio se i presvukao u drugu odeću. Zatim je ušao u Dom Gospodnji i poklonio se. Onda je otišao u svoju kuću i tražio da mu iznesu hranu, te je jeo.
010	2SA	012	021	Njegove sluge mu rekoše: „Zašto ovo radiš? Dok je dete bilo živo, postio si i plakao, a sad kad je dete mrtvo, ti ustaješ i jedeš.“
010	2SA	012	022	On odgovori: „Dok je dete još bilo živo, postio sam i plakao, misleći:’Ko zna? Možda će se Gospod smilovati, pa će dete ostati u životu.’
010	2SA	012	023	Ali sada kad je mrtvo, zašto da postim? Zar mogu da ga vratim? Ja ću otići k njemu, ali ono se neće vratiti meni.“
010	2SA	012	024	David je, zatim, utešio svoju ženu Vitsaveju. On je otišao k njoj i legao s njom, a ona je rodila sina kome je on dao ime „Solomon“. Gospod ga je voleo,
010	2SA	012	025	pa je to objavio preko proroka Natana, koji mu je, radi Gospoda, dao ime „Jedidija“.
010	2SA	012	026	Joav je napao Ravu amonsku i zauzeo carski grad.
010	2SA	012	027	Zatim je poslao glasnike Davidu, rekavši: „Napao sam Ravu i zauzeo gradski vodovod.
010	2SA	012	028	Stoga, skupi sad narod, opkoli grad i zauzmi ga; inače ću ja osvojiti grad, pa će biti nazvan po meni.“
010	2SA	012	029	Skupivši sav narod, David je otišao u Ravu, napao je i osvojio.
010	2SA	012	030	[David] je s Molohove glave skinuo krunu s dragim kamenom, koja je bila teška talanat zlata. Staviše je da krasi Davidovu glavu. Iz grada je odneo i vrlo veliki plen.
010	2SA	012	031	Odveo je i narod koji je živeo u njemu i postavio ga da radi s testerama, gvozdenim pijucima i gvozdenim sekirama, a druge je poslao da rade u ciglanama. Tako je uradio sa svim amonskim gradovima. Potom se David sa svim narodom vratio u Jerusalim.
010	2SA	013	001	A ovo se dogodilo posle toga: Avesalom, Davidov sin, je imao lepu sestru po imenu Tamara. U nju se zaljubio Davidov sin Amnon.
010	2SA	013	002	Amnon je toliko patio da se razboleo zbog svoje sestre Tamare, jer je bila devica. Amnonu se činilo nemogućim da joj učini bilo šta.
010	2SA	013	003	Ali Amnon je imao prijatelja po imenu Jonadav, koji je bio sin Davidovog brata Šime. Jonadav je bio veoma domišljat čovek.
010	2SA	013	004	On ga upita: „Zašto tako veneš iz dana u dan, carev sine? Zašto mi ne kažeš?“Amnon mu reče: „Zaljubio sam se u Tamaru, sestru moga brata Avesaloma.“
010	2SA	013	005	Jonadav mu reče: „Lezi u svoj krevet i učini se bolestan. Kad dođe tvoj otac da te vidi, ti mu reci:’Dozvoli da dođe moja sestra Tamara i nahrani me. Neka pripremi jelo pred mojim očima, da vidim, pa ću jesti iz njene ruke.’“
010	2SA	013	006	Amnon legne i učini se bolestan. Kad je car došao da ga vidi, Amnon reče caru: „Dozvoli da dođe moja sestra Tamara i napravi par kolača pred mojim očima, pa ću jesti iz njene ruke.“
010	2SA	013	007	David posla Tamaru u dvor i reče: „Idi, molim te, u kuću tvoga brata Amnona, i pripremi mu jelo.“
010	2SA	013	008	Tamara ode u kuću svoga brata Amnona, koji je ležao. Uzela je testo i umesila kolače pred njegovim očima, pa ih je ispekla.
010	2SA	013	009	Zatim je uzela tepsiju i iznela je pred njega, ali je on odbio da jede. Tada Amnon reče: „Neka izađu svi koji su kod mene!“Tako su izašli svi koji su bili kod njega.
010	2SA	013	010	Amnon reče Tamari: „Donesi mi jelo u sobu, pa ću jesti iz tvoje ruke.“Tamara uzme kolače koje je napravila i donese ih svome bratu Amnonu u sobu.
010	2SA	013	011	Kad mu je prinela da jede, on je zgrabi i reče joj: „Dođi, sestro moja, lezi sa mnom.“
010	2SA	013	012	Ali Tamara mu reče: „Nemoj me obeščastiti, brate moj, jer se tako nešto ne radi u Izrailju. Ne čini takvu sramotu!
010	2SA	013	013	Kuda bih ja išla sa svojom sramotom? A ti bi bio kao jedan od bezumnika u Izrailju. Molim te, stoga, govori s carem, jer on me neće uskratiti tebi.“
010	2SA	013	014	Međutim, on nije hteo da je posluša, nego je svladao i legao s njom.
010	2SA	013	015	Tada je Amnona obuzela silna mržnja prema njoj, tako da je mržnja prema njoj bila veća od ljubavi koju je imao za nju. Amnon joj reče: „Diži se! Odlazi!“
010	2SA	013	016	Ona reče na to: „Ne čini to, jer će to što me teraš biti veće zlo od onoga koje si mi učinio.“Ali on nije hteo da je posluša,
010	2SA	013	017	nego je pozvao momka koji ga je posluživao i rekao mu: „Oteraj ovu od mene! Izbaci je i zaključaj vrata za njom!“
010	2SA	013	018	A ona je imala na sebi dugačku haljinu s rukavima, kakve su nosile careve ćerke dok su bile devojke.
010	2SA	013	019	Tada je Tamara posula glavu pepelom, i razderala dugu haljinu koju je nosila; stavila je ruku na glavu i otišla kukajući putem naglas.
010	2SA	013	020	Njen brat Avesalom je upita: „Da nije Amnon, tvoj brat, bio s tobom? Sad, sestro moja, ćuti; brat ti je; ne uzimaj to k srcu.“I tako je Tamara ostala osamljena u domu svoga brata Avesaloma.
010	2SA	013	021	Kad je car David čuo o svemu ovome, veoma se razgnevio.
010	2SA	013	022	Avesalom nije rekao Amnonu ni reč, ni dobru ni lošu. Naime, Avesalom je mrzeo Amnona zato što je obeščastio njegovu sestru Tamaru.
010	2SA	013	023	Dve godine kasnije Avesalom je strigao ovce u Val-Asoru kod Jefrema, pa je pozvao sve careve sinove.
010	2SA	013	024	Avesalom dođe k caru i reče: „Evo, sad se strižu ovce tvome sluzi; neka car i njegove sluge izvole da dođu sa slugom tvojim.“
010	2SA	013	025	Car odgovori Avesalomu: „Ne, sine moj, nemoj da idemo svi, da ti ne budemo na teret.“Avesalom ga je uporno molio, ali on nije hteo. Ipak, blagoslovio ga je.
010	2SA	013	026	Tada Avesalom reče: „Ako ti nećeš, neka moj brat Amnon pođe sa nama.“Car mu reče: „Zašto da ide s tobom?“
010	2SA	013	027	No, pošto ga je Avesalom uporno molio, poslao je Amnona i sve careve sinove.
010	2SA	013	028	Tada Avesalom naredi svojim momcima: „Pazite! Kad se Amnon razveseli od vina, a ja vam kažem:’Udarite Amnona!’, tada ga ubijte. Ne bojte se! Nisam li vam ja to zapovedio? Budite hrabri i junačni!“
010	2SA	013	029	Avesalomovi momci učiniše Amnonu kako im je Avesalom naredio. A svi carevi sinovi ustadoše, uzjahaše svaki svoju mazgu i pobegoše.
010	2SA	013	030	Dok su oni bili na putu, došla je vest do cara: „Avesalom je pobio sve careve sinove, te ni jedan nije preživeo.“
010	2SA	013	031	Tada je car razderao svoju odeću i legao na zemlju, i sve njegove sluge su stajale razderane odeće.
010	2SA	013	032	Ali Jonadav, sin Šime, Davidovog brata, reče: „Neka moj gospodar ne misli da su pobijeni svi mladići – carevi sinovi; mrtav je samo Amnon. Naime, Avesalom se zarekao da će to učiniti onog dana kad je Amnon obeščastio njegovu sestru Tamaru.
010	2SA	013	033	Zato neka se moj gospodar, car, ne uznemirava, misleći da su svi carevi sinovi mrtvi; samo je Amnon mrtav.“
010	2SA	013	034	Međutim, Avesalom je pobegao. A kad je momak koji je osmatrao pogledao, video je veliko mnoštvo kako ide putem iza njega, padinom planine.
010	2SA	013	035	Jonadav reče caru: „Evo, dolaze carevi sinovi; ispalo je onako kako je tvoj sluga rekao.“
010	2SA	013	036	Tek što je on dovršio, došli su carevi sinovi i glasno zaplakali. Gorko su plakali i car i njegove sluge.
010	2SA	013	037	A Avesalom je pobegao Talmaji, sinu Amijuda, cara gesurskog. David je, pak, svaki dan žalio za svojim sinom.
010	2SA	013	038	Pošto je Avesalom pobegao u Gesur, ostao je tamo tri godine.
010	2SA	013	039	Kad se utešio zbog Amnonove smrti, car je čeznuo za Avesalomom.
010	2SA	014	001	Ali Joav, sin Serujin, je znao da je carevo srce naklonjeno Avesalomu.
010	2SA	014	002	Stoga je Joav poslao da mu dovedu jednu mudru ženu iz Tekuje. On joj reče: „Pretvaraj se da si u žalosti: obuci se u žalbenu odeću i ne maži se mirisnim uljem, kao žena koja mnoge dane žali za pokojnikom.
010	2SA	014	003	Potom idi caru i reci mu ove reči.“Joav joj je rekao šta da kaže.
010	2SA	014	004	Kad je žena iz Tekuje došla caru, pala je ničice na zemlju, poklonila se i rekla: „Pomagaj, care!“
010	2SA	014	005	Car joj reče: „Šta te [muči]?“Ona odgovori: „Ja sam udovica; muž mi je umro.
010	2SA	014	006	Tvoja je sluškinja imala dva sina. Njih dvojica su se potukli u polju, a nije bilo nikog da ih rastavi. Jedan je udario drugog i ubio ga.
010	2SA	014	007	Tada se cela porodica digla na tvoju sluškinju, govoreći:’Daj tog bratoubicu da ga pogubimo radi života koji je oduzeo svome bratu! Istrebimo ga iako je naslednik!’ Međutim, tako će mi ugasiti jedinu žeravicu koja mi je ostala, te se mome mužu neće sačuvati ni ime ni potomstvo na zemlji.“
010	2SA	014	008	Car reče ženi: „Idi kući, a ja ću izdati naredbu u tvoju korist.“
010	2SA	014	009	Žena iz Tekuje reče na to caru: „Gospodaru moj, care, neka krivica padne na mene i na dom moga oca; a car i njegov presto su nedužni.“
010	2SA	014	010	Car reče: „Ako ti neko zapreti, ti ga dovedi meni; taj te više neće uznemiravati.“
010	2SA	014	011	A ona reče: „Neka car to spomene Gospodu, tvome Bogu, da krvni osvetnik ne učini još gore zlo, te zatre mog sina.“On reče: „Živoga mi Gospoda, tvome sinu neće pasti ni dlaka s glave!“
010	2SA	014	012	Tada žena reče: „Dozvoli da tvoja sluškinja kaže još nešto mome gospodaru, caru.“On joj reče: „Reci.“
010	2SA	014	013	Ona reče: „Zašto si naumio da uradiš istu stvar protiv naroda Božijeg? Donoseći ovakvu odluku, car osuđuje samog sebe, pošto ne vraća onoga koga je izgnao.
010	2SA	014	014	Jer, mi moramo umreti; mi smo kao voda kad se prospe na zemlju, te se ne može skupiti. No, Bog ne uzima život, već je iznašao načine da izgnani ne ostane u izgnanstvu.
010	2SA	014	015	Ja sam, stoga, došla da kažem ovo caru, svome gospodaru, jer me je narod uplašio. A tvoja sluškinja je pomislila:’Obratiću se caru; možda će car učiniti što njegova sluškinja traži.
010	2SA	014	016	Naime, car će čuti, pa će izbaviti svoju sluškinju iz ruku čoveka koji hoće da istrebi mene i mog sina s nasledstva Božijeg.’
010	2SA	014	017	Mislila je tvoja sluškinja:’Reč moga gospodara, cara, će me umiriti, jer je moj gospodar, car, kao Anđeo Gospodnji, koji razlikuje dobro od zla. Neka Gospod, Bog tvoj, bude s tobom.’“
010	2SA	014	018	Tada car odgovori ženi: „Nemoj zatajiti od mene ništa što ću te pitati.“Ona odgovori: „Neka moj gospodar govori.“
010	2SA	014	019	Car upita: „Da li su Joavovi prsti zajedno s tobom u celoj ovoj stvari?“Ona odgovori: „Života mi tvoga, gospodaru moj, care, sve je onako kako je moj gospodar, car, rekao; od toga se ne može ni levo ni desno. Jeste, tvoj sluga Joav mi je to zapovedio; on mi je rekao da kažem sve ove reči.
010	2SA	014	020	Tvoj sluga Joav je to učinio da bi prikazao stvar s druge strane, ali moj gospodar je mudar kao Anđeo Božiji, pa zna sve što se dešava u zemlji.“
010	2SA	014	021	Tada car reče Joavu: „Evo, uradiću to. Idi i dovedi mladića Avesaloma.“
010	2SA	014	022	Na to je Joav pao ničice na zemlju, poklonio se i blagoslovio cara, govoreći: „Danas tvoj sluga zna da sam našao blagonaklonost pred tobom, gospodaru moj, care, jer je car učinio što je njegov sluga tražio.“
010	2SA	014	023	Joav je, zatim, ustao i otišao u Gesur, pa je doveo Avesaloma u Jerusalim.
010	2SA	014	024	Međutim, car reče: „Neka se vrati u svoju kuću, ali preda mnom neka se ne pojavljuje.“Tako se Avesalom vratio u svoju kuću, ali pred carem se nije pojavljivao.
010	2SA	014	025	A u celom Izrailju nije bilo čoveka koga su više hvalili zbog njegove lepote od Avesaloma. Na njemu nije bilo mane od temena do pete.
010	2SA	014	026	On je šišao svoju kosu na kraju godine, jer mu je bila teška. Kosa mu je bila teška dve stotine šekela carske mere.
010	2SA	014	027	A Avesalom je imao tri sina i jednu ćerku, po imenu Tamara, koja je bila veoma lepa žena.
010	2SA	014	028	Avesalom je živeo u Jerusalimu dve godine a da se nije pojavio pred carem.
010	2SA	014	029	Tada je Avesalom poslao po Joava, da bi ga poslao caru, ali on nije hteo da dođe k njemu. Poslao je po njega i drugi put, ali ovaj opet nije hteo da dođe.
010	2SA	014	030	Avesalom reče svojim slugama: „Joavovo polje je pored moga, a ječam je još na njemu. Idite i zapalite ga!“Tako Avesalomove sluge zapale polje.
010	2SA	014	031	Tada se Joav diže i dođe Avesalomu u kuću, pa mu reče: „Zašto su tvoje sluge zapalile moje polje?“
010	2SA	014	032	Avesalom odgovori Joavu: „Eto, ja sam ti poslao poruku: dođi ovamo da te pošaljem k caru da kažeš:’Zašto sam se vratio iz Gesura? Bilo bi mi bolje da sam ostao tamo!’ Zato mi dopusti da vidim cara, pa ako sam kriv za nešto, neka me pogubi!“
010	2SA	014	033	Joav ode caru i javi mu, te car pozva Avesaloma. Kad je došao caru, poklonio se licem do zemlje pred njim, a car je poljubio Avesaloma.
010	2SA	015	001	Nakon ovoga je Avesalom nabavio kočije i konje, i pedeset ljudi da trče ispred njega.
010	2SA	015	002	Avesalom je ustajao rano i stajao kraj puta kod gradskih vrata. Kad god je neki čovek došao caru da presudi kakav spor, Avesalom bi ga pozvao i rekao mu: „Iz kojeg si mesta?“Kad bi čovek odgovorio: „Tvoj sluga je iz jednog od Izrailjevih plemena“,
010	2SA	015	003	Avesalom bi mu rekao: „Vidi, tvoj slučaj je dobar i pravedan, ali nema nikog da te sasluša kod cara.“
010	2SA	015	004	Zatim bi rekao: „E, kad bih ja bio postavljen za sudiju u zemlji! Tada bi svaki čovek koji ima spor, ili žalbu, mogao da dođe k meni, i ja bih mu dodelio pravdu.“
010	2SA	015	005	A kad bi mu neko pristupio da mu se pokloni, on bi pružio svoju ruku, te bi ga uhvatio, i poljubio.
010	2SA	015	006	Ovako je postupao sa svakim Izrailjcem koji bi dolazio caru po pravdu. Tako je Avesalom pridobio za sebe srca Izrailjaca.
010	2SA	015	007	Na kraju četvrte godine, Avesalom reče caru: „Dopusti mi da odem u Hevron i izvršim zavet koji sam zavetovao Gospodu.
010	2SA	015	008	Jer kad je tvoj sluga bio u Gesuru aramejskom, ja sam učinio zavet rekavši:’Ako me Gospod vrati u Jerusalim, ja ću služiti Gospodu.’“
010	2SA	015	009	Car mu reče: „Pođi u miru!“On se diže i ode u Hevron.
010	2SA	015	010	Međutim, Avesalom je poslao uhode po svim izrailjskim plemenima, rekavši: „Kad čujete glas trube, vi recite:’Avesalom se zacario u Hevronu!’“
010	2SA	015	011	Sa Avesalomom je otišlo dve stotine ljudi iz Jerusalima, koji su bili pozvani. Oni su otišli nedužne savesti, ne znajući ništa o svemu ovome.
010	2SA	015	012	Dok je Avesalom prinosio žrtve, poslao je po Ahitofela Gilonjanina, Davidovog savetnika, da dođe iz svog grada Gila. Zavera je bila jaka, jer je narod u sve većem broju pristajao uz Avesaloma.
010	2SA	015	013	Tada je došao glasnik Davidu i rekao: „Srce Izrailjaca se okrenulo za Avesalomom.“
010	2SA	015	014	David reče svim svojim slugama koji su bili s njim u Jerusalimu: „Na noge! Bežimo, inače nećemo pobeći od Avesaloma! Krenimo što brže, da ne požuri on, pa nas stigne i izruči nas propasti, a grad poseče mačem!“
010	2SA	015	015	Careve sluge rekoše caru: „Šta god naš gospodar odluči, tvoje sluge su ti na raspolaganju!“
010	2SA	015	016	Car je krenuo pešice sa svim svojim domom, osim deset svojih inoča, koje je ostavio da čuvaju dvor.
010	2SA	015	017	Kad je car izašao, sav ga je narod pratio. Zaustavili su se kod poslednje kuće.
010	2SA	015	018	Sve su njegove sluge stupale uz njega; a i svi Herećani i Felećani; i svi Gaćani, šest stotina ljudi, koji su došli za njim iz Gata, stupali su pred carem.
010	2SA	015	019	Car reče Itaju, Gaćaninu: „Zašto i ti ideš s nama? Vrati se i ostani sa carem; ti si stranac, i još izgnanik iz svoje zemlje.
010	2SA	015	020	Juče si došao, pa zar danas da te vodim da se potucaš s nama? Ja idem zato što moram da idem. Zato se vrati i povedi svoju braću sa sobom. Neka milost i vernost Gospodnja budu s tobom.“
010	2SA	015	021	Itaj odgovori caru: „Živoga mi Gospoda, i živ bio moj gospodar car, gde god bude moj gospodar car, vodilo to u smrt ili život, tamo će biti i tvoj sluga!“
010	2SA	015	022	David reče Itaju: „Hajde onda!“Tako Itaj Gaćanin krenu, a sa njim i svi njegovi ljudi sa svojom nejači.
010	2SA	015	023	Cela zemlja je glasno plakala, dok je sav narod prolazio. Kad je car prešao preko potoka Kidrona, prešao je i sav narod idući prema pustinji.
010	2SA	015	024	Tamo je bio i Sadok sa svim Levitima, koji su nosili Kovčeg saveza Božijeg. Oni su spustili Kovčeg Božiji dok sav narod nije izašao iz grada. I Avijatar je došao gore.
010	2SA	015	025	Tada car reče Sadoku: „Vrati Kovčeg Božiji u grad. Ako nađem naklonost u Gospodnjim očima, on će me dovesti natrag, i dati mi da vidim i Kovčeg i njegovo boravište.
010	2SA	015	026	Ali ako mi kaže:’Nisi mi po volji’, evo me, pa neka čini sa mnom što smatra za dobro.“
010	2SA	015	027	Car još reče Sadoku, svešteniku: „Zar ne razumeš? Vrati se u grad u miru s vaša dva sina, tvojim sinom Ahimasom i Jonatanom, Avijatarovim sinom.
010	2SA	015	028	Evo, ja ću se zadržati u pustinji, kod rečnih gazova, dok ne dođe od vas poruka da me obavesti.“
010	2SA	015	029	Tada su Sadok i Avijatar vratili Kovčeg Božiji u Jerusalim, i ostali tamo.
010	2SA	015	030	A David se penjao uz Maslinsku goru; išao je bos i plakao pokrivene glave. I sav narod koji je bio s njim pokrio je glavu i išao plačući.
010	2SA	015	031	Uto su Davidu javili da je Ahitofel među zaverenicima sa Avesalomom. David reče: „O, Gospode, obrati Ahitofelov savet u ludost!“
010	2SA	015	032	Kad se David uspeo na vrh, gde se narod klanjao Bogu, dočekao ga je Husaj Arkijanin, s poderanom odećom i s prašinom na glavi.
010	2SA	015	033	David mu reče: „Ako pođeš sa mnom, bićeš mi na teret.
010	2SA	015	034	Ali, ako ostaneš u gradu i kažeš Avesalomu:’Biću tvoj sluga, care. Bio sam sluga tvoga oca, a sada ću biti tvoj sluga’, moći ćeš da osujetiš Ahitofelov savet radi mene.
010	2SA	015	035	Zar nisu tamo s tobom sveštenici Sadok i Avijatar? Šta god da čuješ u carevom domu, javi sveštenicima Sadoku i Avijataru.
010	2SA	015	036	Eno, tamo su i njihova dva sina, Sadokov sin Ahimas i Avijatarov sin Jonatan. Izvesti me po njima o svemu što čuješ.“
010	2SA	015	037	Davidov prijatelj Husaj je došao u grad baš kad je Avesalom ušao u Jerusalim.
010	2SA	016	001	Kad je David malo odmakao od vrha, došao mu je u susret Siva, Mefivostejev sluga, s parom osedlanih magaraca, na kojima je bilo dve stotine hlebova, stotinu grudvi suvog grožđa, stotinu plodova letnjeg voća i mešina vina.
010	2SA	016	002	Car reče Sivi: „Šta si naumio s ovim?“Siva odgovori: „Magarci su da ih carev dom jaše, hleb i letnje voće je da ih momci jedu, a vino je da ga piju oni koji malakšu u pustinji.“
010	2SA	016	003	„A gde je sin tvoga gospodara?“– upita car. Siva odgovori: „Eto, on je ostao u Jerusalimu, jer kaže:’Danas će mi dom Izrailjev vratiti carstvo moga dede.’“
010	2SA	016	004	Car na to reče: „Sve što pripada Mefivosteju sada pripada tebi.“„Klanjam se – odgovori Siva. Samo da nađem naklonost u očima svoga gospodara cara.“
010	2SA	016	005	Kad je car David došao u Vaurim, izašao je neki čovek iz Saulovog doma, po imenu Semaj, sin Gire; izašao je i proklinjao.
010	2SA	016	006	On je bacao kamenje na cara Davida i na sve njegove sluge, iako su Davidu, s desna i s leva, bili sva vojska i svi ratnici.
010	2SA	016	007	Semaj je proklinjao govoreći: „Odlazi, odlazi, krvniče i ništarijo!
010	2SA	016	008	Gospod ti je vratio za svu krv doma Saulovog na čije si se mesto zacario. Gospod je predao carstvo u ruke tvoga sina Avesaloma. Eto, tvoje zlo je došlo na tebe, jer si krvnik!“
010	2SA	016	009	Tada Avisaj, sin Serujin, reče: „Zašto da ovaj mrtvi pas proklinje moga gospodara, cara? Pusti me da odem tamo i odsečem mu glavu!“
010	2SA	016	010	Car reče: „Šta ja imam s vama, sinovi Serujini? On proklinje zato što mu je Gospod rekao da proklinje Davida. I ko će reći:’Zašto ovo radiš?’“
010	2SA	016	011	David još reče Avisaju i svim svojim slugama: „Evo, moj sin, koji je izašao iz mog tela, traži da mi uzme život, a kako neće ovaj Venijaminovac? Pusti ga, neka proklinje, jer mu je Gospod to rekao.
010	2SA	016	012	Možda će Gospod videti moju muku i uzvratiti mi dobrotom za njegovu kletvu.“
010	2SA	016	013	David i njegovi ljudi su nastavili svojim putem, a Semaj je išao kraj obronka gore, proklinjući i bacajući kamenje i prašinu na njega.
010	2SA	016	014	Car i sav narod s njim su došli iscrpljeni tamo, pa su predahnuli.
010	2SA	016	015	A Avesalom je došao sa svim izrailjskim narodom u Jerusalim zajedno s Ahitofelom.
010	2SA	016	016	Kad je Husaj Arkijanin, Davidov prijatelj, došao Avesalomu, Husaj je rekao Avesalomu: „Živeo car! Živeo car!“
010	2SA	016	017	Avesalom reče Husaju: „Zar je ovo odanost tvome prijatelju? Zašto nisi otišao sa svojim prijateljem?“
010	2SA	016	018	Husaj odgovori Avesalomu: „Ne, ja sam za onoga koga je izabrao Gospod, ovaj narod i svi Izrailjci, i s njim ću i ostati.
010	2SA	016	019	Osim toga, kome ću služiti ako ne Davidovom sinu? Kako sam služio tvome ocu, tako ću služiti i tebi.“
010	2SA	016	020	Zatim Avesalom reče Ahitofelu: „Savetuj šta da radimo.“
010	2SA	016	021	Ahitofel reče Avesalomu: „Lezi sa inočama svoga oca, koje je ostavio da čuvaju dvor. Kad sav Izrailj čuje da si postao mrzak svome ocu, ohrabriće se sve tvoje pristalice.“
010	2SA	016	022	Tada su na krovu razapeli šator za Avesaloma, pa je Avesalom legao sa inočama svoga oca na oči sveg Izrailja.
010	2SA	016	023	U one dane je svaki savet koji je Ahitofel dao bio tražen kao Božija reč. Zato su i David i Avesalom cenili svaki Ahitofelov savet.
010	2SA	017	001	Ahitofel reče Avesalomu: „Dopusti mi da izaberem dvanaest hiljada ljudi, te da se dignem u poteru za Davidom već ove noći.
010	2SA	017	002	Napašću ga dok je izmoren i klonulog duha, pa ću ga uplašiti, te će pobeći sav narod koji je s njim. Ubiću samo cara,
010	2SA	017	003	te ću ti dovesti natrag sav narod. A kad se sav narod vrati tebi, osim čoveka koga tražiš, sav će se narod umiriti.“
010	2SA	017	004	Ovaj savet se učinio valjanim i Avesalomu i svim izrailjskim starešinama.
010	2SA	017	005	Tada Avesalom reče: „Pozovite Husaja Arkijanina, da čujemo šta i on ima da kaže.“
010	2SA	017	006	Kad je Husaj došao Avesalomu, Avesalom mu reče: „Ahitofel je dao ovaj savet. Hoćemo li postupiti po njegovom savetu? Ako ne, šta ti kažeš?“
010	2SA	017	007	Husaj reče Avesalomu: „Ovaj put savet koji je dao Ahitofel nije dobar.“
010	2SA	017	008	Husaj nastavi: „Ti znaš da su tvoj otac i njegovi ljudi ratnici, i da su razjareni kao medvedica kad joj otmu medvediće u polju. Tvoj otac je izvrstan borac i neće noćiti s narodom.
010	2SA	017	009	On se sada krije u nekoj jami ili na nekom drugom mestu. Ali ako neko od naših padne u prvom udaru, proširiće se glas:’Izgibe narod koji sledi Avesaloma!’
010	2SA	017	010	Tada će se i ratnik, u koga je lavlje srce, uplašiti, jer sav Izrailj zna da je tvoj otac ratnik, i da su ljudi s njim izvrsni borci.
010	2SA	017	011	Stoga, savetujem da se sav Izrailj, od Dana do Vir-Saveje, okupi oko tebe, da ga bude mnogo kao peska na morskoj obali, i da ti lično pođeš u boj.
010	2SA	017	012	Tada ćemo navaliti na njega gde god se našao, i oboriti se na njega kao što rosa pada na zemlju, te neće preživeti ni on niti ijedan od ljudi što su sa njim.
010	2SA	017	013	A ako se povuku u grad, sav će Izrailj doneti užad pod taj grad, pa ćemo ga odvući do potoka, sve dok od njega ne ostane ni kamičak.“
010	2SA	017	014	Avesalom i svi Izrailjci rekoše na to: „Savet Husaja Arkijanina je bolji od Ahitofelovog saveta.“Jer Gospod je bio odredio da Ahitofelov savet, koji je bio bolji, bude osujećen, da bi Gospod doveo propast na Avesaloma.
010	2SA	017	015	Husaj reče sveštenicima Sadoku i Avijataru: „Tako i tako je Ahitofel savetovao Avesalomu i Izrailjevim starešinama, a ja sam savetovao tako i tako.
010	2SA	017	016	A sad brzo pošaljite poruku i javite Davidu:’Nemoj noćas noćiti kod rečnih gazova u pustinji, nego pređi preko, inače će biti uništeni i car i sav narod koji je s njim.’“
010	2SA	017	017	A Jonatan i Ahimas su čekali u En-Rogilu; jedna sluškinja je dolazila i donosila im vesti, a oni su odlazili i izveštavali cara Davida. Naime, oni nisu mogli da idu u grad da ih ne bi videli kako ulaze u grad.
010	2SA	017	018	Međutim, video ih je neki dečak, pa je javio Avesalomu. Oni su brzo otišli, pa su došli u kuću jednog čoveka u Vaurimu, koji je imao bunar u svome dvorištu. Oni se spustiše u njega.
010	2SA	017	019	Tada je čovekova žena uzela prostirku i pokrila otvor bunara. Na nju je razasula prekrupu, tako da niko nije znao za ovo.
010	2SA	017	020	Kad su Avesalomove sluge došle kod ženine kuće rekli su: „Gde su Ahimas i Jonatan?“Žena im odgovori: „Prešli su preko potoka.“Oni su ih tražili, ali pošto ih nisu našli, vratili su se u Jerusalim.
010	2SA	017	021	Nakon što su otišli, ona dvojica su se popela iz bunara i otišla i javila caru Davidu. Rekli su Davidu: „Ustani i brzo pređi preko vode, jer im je Ahitofel tako i tako savetovao protiv vas.“
010	2SA	017	022	Tada su David i sav narod s njim ustali, pa su prešli preko Jordana. Do svanuća nije bilo ni jednog koji nije prešao preko Jordana.
010	2SA	017	023	Kad je Ahitofel video da se nije postupilo po njegovom savetu, osedlao je magarca, spremio se i otišao kući u svoj grad. I pošto je dao uputstva za svoj dom, obesio se i umro. Sahranili su ga u grobu njegovih predaka.
010	2SA	017	024	A David je došao u Mahanajim, dok je Avesalom sa svim Izrailjcima prešao preko Jordana.
010	2SA	017	025	Avesalom je postavio Amasu nad vojskom umesto Joava. Amasa je bio sin nekog čoveka po imenu Itra Izrailjac, koji je obležao Avigeju, ćerku Nasovu, sestru Seruje, majke Joavove.
010	2SA	017	026	Izrailj i Avesalom su se utaborili u oblasti Galada.
010	2SA	017	027	Kad je David stigao u Mahanajim, Sovije, sin Nasov iz Rave amonske, Mahir, sin Amilov iz Lo-Devara, i Varzelaj Galađanin iz Rogelima,
010	2SA	017	028	donesoše postelje, čaše, zemljane sudove; pšenicu i ječam, brašno, prženo zrnje, pasulj i sočivo;
010	2SA	017	029	med, maslo, ovčiji i kravlji sir. To su doneli za jelo Davidu i narodu s njim, jer su rekli: „Narod je ogladneo, izmorio se i ožedneo u pustinji.“
010	2SA	018	001	David je izvršio smotru naroda koji je bio s njim, i postavio nad njima zapovednike nad hiljadu i zapovednike nad stotinu.
010	2SA	018	002	Zatim je David poslao narod: jednu trećinu sa Joavom, drugu trećinu s Avisajem, sinom Serujinim, bratom Joavovim, i jednu trećinu sa Itajem Gaćaninom. Tada car reče narodu: „I ja ću poći s vama.“
010	2SA	018	003	Ali ljudi mu rekoše: „Ti nećeš ići, jer ako mi pobegnemo, oni neće mariti za nas. Čak i da polovina od nas izgine, oni neće mariti za nas, jer ti vrediš kao nas deset hiljada. Zato je bolje da nam pomažeš iz grada.“
010	2SA	018	004	Car im reče: „Učiniću sve što vam se čini dobro.“Tako je car stajao kod gradskih vrata, dok je sav narod izlazio po stotinama i hiljadama.
010	2SA	018	005	Car zapovedi Joavu, Avisaju i Itaju: „Čuvajte mi mladića Avesaloma.“Sav narod je čuo kad je car zapovedio ovo svim zapovednicima za Avesaloma.
010	2SA	018	006	Narod je izašao u boj protiv Izrailja; bitka se vodila u Jefremovoj šumi.
010	2SA	018	007	Davidove sluge su porazile izrailjski narod; bio je to veliki poraz u onaj dan: dvadeset hiljada [mrtvih].
010	2SA	018	008	Bitka se proširila po celom kraju. Toga dana je šuma progutala više naroda nego što ih je palo od mača.
010	2SA	018	009	A Avesalom je nabasao na neke Davidove sluge. Avesalom je jahao na svojoj mazgi, ali dok je mazga prolazila ispod guste krošnje jednog velikog hrasta, kosa mu se zakačila za hrast, tako da je visio između neba i zemlje. Mazga ispod njega je nastavila da ide.
010	2SA	018	010	Jedan od ljudi je to video i javio Joavu: „Eno, video sam Avesaloma kako visi o jednom hrastu.“
010	2SA	018	011	Joav reče čoveku koji mu je doneo vest: „Kad si ga video, zašto ga nisi sastavio sa zemljom na licu mesta? Ja bih ti dao deset [šekela] srebra i jedan opasač.“
010	2SA	018	012	Čovek odgovori Joavu: „I da imam hiljadu šekela srebra u svojim rukama, ne bih digao ruku na carevog sina, jer je car na naše uši zapovedio tebi, Avisaju i Itaju:’Čuvajte mi mladića Avesaloma.’
010	2SA	018	013	Pa i kad bih počinio izdaju nasrćući na njegov život, a od cara se ništa ne može sakriti, ti bi se držao po strani.“
010	2SA	018	014	Joav mu reče: „Neću ja da traćim vreme s tobom!“Onda je uzeo tri koplja u svoju ruku i zabio ih Avesalomu u srce, dok je još bio živ usred hrasta.
010	2SA	018	015	Zatim je deset momaka, Joavovih štitonoša, okružilo Avesaloma i dokrajčili ga, te je umro.
010	2SA	018	016	Joav je zatrubio u trubu, pa se narod vratio iz potere za Izrailjem; Joav je, naime, povukao narod.
010	2SA	018	017	Avesaloma su uzeli i bacili u veliku jamu u šumi i nabacali na njega veoma veliku gomilu kamenja. U međuvremenu je sav Izrailj pobegao svojim kućama.
010	2SA	018	018	A Avesalom je, za života, podigao sebi stub u Kraljevoj dolini, jer je rekao: „Nemam sina da sačuva spomen na moje ime.“Zato je stub nazvao po svom imenu, te se zove „Avesalomov spomenik“sve do danas.
010	2SA	018	019	Tada Ahimas, Sadokov sin, reče: „Pusti me da otrčim i javim caru da ga je Gospod izbavio iz ruku njegovih neprijatelja.“
010	2SA	018	020	Joav mu reče: „Danas nećeš biti glasnik dobre vesti. Učinićeš to neki drugi dan, ali danas nećeš javiti dobru vest, jer je carev sin poginuo.“
010	2SA	018	021	Zatim Joav reče Kušaninu: „Idi i javi caru što si video.“Kušanin se pokloni Joavu i otrča.
010	2SA	018	022	Ali Ahimas, sin Sadokov, opet reče Joavu: „Bilo kako bilo, pusti me da i ja otrčim za Kušaninom.“Joav mu reče: „Zašto da trčiš, sinko, kad ti dobra vest neće doneti nagradu?“
010	2SA	018	023	„Bilo kako bilo, pusti me da otrčim.“Joav mu reče: „Hajde, trči!“Ahimas otrča preko ravnice i preteče Kušanina.
010	2SA	018	024	A David je baš sedeo među dvojim gradskim vratima. Tada je stražar, koji je bio na krovu vrata, podigao pogled i ugledao nekog čoveka kako trči.
010	2SA	018	025	Stražar je viknuo i javio caru. Car reče: „Ako je sam, onda nosi dobru vest.“Dok se čovek približavao,
010	2SA	018	026	stražar je video drugog čoveka kako trči, pa je pozvao čuvara na vratima, rekavši: „Evo, još jedan čovek trči!“Car reče: „I on nosi dobru vest.“
010	2SA	018	027	Stražar reče: „Vidim da onaj prvi trči kao Ahimas, Sadokov sin.“Car reče: „On je dobar čovek i dolazi sa dobrom vešću.“
010	2SA	018	028	Ahimas pozva i reče caru: „Dobro je!“Zatim se poklonio caru licem do zemlje i rekao: „Neka je blagosloven Gospod, Bog tvoj, koji je zaustavio ljude što su digli ruku na moga gospodara cara.“
010	2SA	018	029	Car upita: „Da li je mladić Avesalom dobro?“Ahimas odgovori: „Video sam veliko komešanje kad me je carev sluga Joav slao, ali nisam video šta je bilo.“
010	2SA	018	030	Car reče: „Pomeri se tamo u stranu.“On se pomerio u stranu, pa je stajao.
010	2SA	018	031	Tada je došao Kušanin i rekao: „Dobra vest za moga gospodara cara! Jer, danas te je Gospod izbavio iz ruku svih koji su se digli protiv tebe!“
010	2SA	018	032	Tada car upita Kušanina: „Da li je dobro mladić Avesalom?“Kušanin odgovori: „Neka neprijatelji moga gospodara cara, i svi koji se dižu protiv tebe da ti naude prođu kao taj mladić.“
010	2SA	018	033	Na to car zadrhta i ode u gornju sobu nad gradskim vratima i briznu u plač. Išao je i govorio: „Sine moj Avesalome, sine moj, sine moj Avesalome! O, da sam ja umro umesto tebe! Avesalome, sine moj, sine moj!“
010	2SA	019	001	Joavu su javili: „Eno, car plače i tuguje za Avesalomom!“
010	2SA	019	002	Tako se pobeda toga dana pretvorila u žalost za sav narod, jer je narod čuo da car tuguje za svojim sinom.
010	2SA	019	003	Tog dana se narod ušunjao u grad, kao narod koji se posramljeno ušunja kad pobegne iz bitke.
010	2SA	019	004	A car je pokrio svoje lice plačući na glas: „Avesalome, sine moj! Avesalome, sine moj, sine moj, sine moj!“
010	2SA	019	005	Tada je Joav došao caru u kuću i rekao mu: „Danas si osramotio svoje sluge koje su spasle život tebi, tvojim sinovima i ćerkama, i tvojim ženama i inočama,
010	2SA	019	006	pošto voliš one koji te mrze i mrziš one koji te vole. Danas si javno pokazao da ti nije stalo ni do vojvoda ni do slugu, jer danas vidim da bi ti bilo drago da je Avesalom ostao živ, a da smo svi mi mrtvi.
010	2SA	019	007	A sad ustani i idi i obrati se ljubazno svojim slugama, jer zaklinjem se Gospodom: ako ne izađeš, ni jedan čovek neće ostati s tobom ove noći, pa će ova nevolja biti gora od svake koja te je zadesila od tvoje mladosti do sada.“
010	2SA	019	008	Tada je car ustao i seo kod gradskih vrata. Kad su narodu javili: „Car sedi kod gradskih vrata“, sav je narod došao pred cara. Izrailjci su, pak, pobegli svojim kućama.
010	2SA	019	009	A sav narod se raspravljao po svim Izrailjevim plemenima, govoreći: „Car nas je izbavio iz ruku naših neprijatelja i spasao nas iz ruku Filistejaca, a sada je morao da pobegne iz zemlje od Avesaloma.
010	2SA	019	010	Ali Avesalom, koga smo pomazali da vlada nad nama, je poginuo u bici. Stoga, zašto ništa ne preduzimate da vratite cara?“
010	2SA	019	011	Tada je car David poslao poruku sveštenicima Sadoku i Avijataru: „Recite Judinim starešinama:’Zašto da vi budete poslednji koji će vratiti cara u njegovu kuću?’ – Naime, ono što se govorilo po svem Izrailju je došlo do cara u njegovu kuću –
010	2SA	019	012	Jer, vi ste moja braća, moja krv i meso. Zašto da budete poslednji koji će vratiti cara?
010	2SA	019	013	A Amasi recite:’Zar ti nisi moja krv i meso? Neka mi Gospod tako učini i neka još doda, ako doživotno ne budeš vojvoda moje vojske umesto Joava!’“
010	2SA	019	014	Tako je zadobio srca svih Judejaca kao jednog čoveka, pa su poslali caru poruku: „Vrati se i ti i tvoje sluge.“
010	2SA	019	015	Tada se car vratio i došao do Jordana, a Judejci su došli u Galgal da se sretnu s carem i da ga prevedu preko Jordana.
010	2SA	019	016	Tada je Semaj, sin Girin, Venijaminovac iz Vaurima, zajedno sa ljudima iz Jude, pohitao caru u susret.
010	2SA	019	017	S njim je bilo hiljadu ljudi iz Venijaminovog plemena, kao i Siva, sluga iz Saulovog doma sa svojih petnaest sinova i dvadeset slugu. Oni su došli do Jordana pred cara.
010	2SA	019	018	Dok su prevodili carev dom da ga dovedu, i da čini što mu se čini dobro, Semaj, sin Girin, pade ničice pred carem baš kad je ovaj trebalo da pređe preko Jordana.
010	2SA	019	019	Semaj reče caru: „Neka me moj gospodar ne drži krivim, i neka ne pamti kako je tvoj sluga skrivio protiv tebe onoga dana kad je moj gospodar car izašao iz Jerusalima; neka moj gospodar ne uzme to k srcu.
010	2SA	019	020	Jer tvoj sluga zna da je skrivio. Ali, eto, ja sam, od sveg doma Josifovog, prvi došao da dočekam mog gospodara cara.“
010	2SA	019	021	Avisaj, sin Serujin, reče: „Zar ne bi trebalo da Semaj bude pogubljen zbog toga, pošto je proklinjao Gospodnjeg pomazanika?“
010	2SA	019	022	Ali David reče: „Šta ja imam s vama, sinovi Serujini, te mi se danas protivite? Zar danas da neko bude pogubljen u Izrailju? Zar ne znam da sam danas car nad Izrailjem?“
010	2SA	019	023	Car reče Semaju: „Nećeš biti pogubljen.“I zakle mu se car.
010	2SA	019	024	Tako je i Saulov sin Mefivostej sišao da dočeka cara. On se nije brinuo za svoje noge, nije podrezivao bradu, niti je prao svoju odeću od dana kad je car otišao do dana kad se vratio u miru.
010	2SA	019	025	Kad je došao iz Jerusalima da dočeka cara, car mu reče: „Zašto nisi pošao sa mnom, Mefivosteju?“
010	2SA	019	026	On odgovori: „Gospodaru moj, care, moj sluga me je obmanuo, jer tvoj mu je sluga rekao:’Osedlaj mi magarca, da ga uzjašem i pođem sa carom’, jer je tvoj sluga hrom.
010	2SA	019	027	A on je ocrnio tvoga slugu pred mojim gospodarem carem. Ali moj gospodar car je kao Anđeo Božiji; uradi kako ti se čini dobro.
010	2SA	019	028	Jer sav dom moga oca nije zaslužio ništa drugo osim smrti od moga gospodara cara. Ipak, ti si posadio svoga slugu među one koji jedu za tvojim stolom. Kakvo onda pravo imam da još nešto tražim od cara?“
010	2SA	019	029	Car odgovori: „Zašto i dalje trošiš reči? Određujem da ti i Siva podelite zemlju među sobom.“
010	2SA	019	030	Mefivostej reče caru: „Neka uzme sve, samo kad se moj gospodar car vratio u miru u svoj dom!“
010	2SA	019	031	Varzelaj Galađanin dođe iz Rogelima i pređe preko Jordana s carem, da ga isprati kod Jordana.
010	2SA	019	032	Varzelaj je bio veoma star; bilo mu je osamdeset godina. On je snabdevao cara hranom, dok je car boravio u Mahanajimu; bio je, naime, veoma bogat čovek.
010	2SA	019	033	Car reče Varzelaju: „Pređi sa mnom, a ja ću se starati o tebi kod sebe u Jerusalimu.“
010	2SA	019	034	Varzelaj odgovori caru: „Koliko mi je još dana ostalo da živim, da bih išao s carom u Jerusalim?
010	2SA	019	035	Danas mi je osamdeset godina. Znam li još šta je dobro a šta loše? Može li tvoj sluga osetiti ukus onoga što jede i pije? Može li još slušati glas pevača i pevačica? Zašto da tvoj sluga još bude na teretu svome gospodaru caru?
010	2SA	019	036	Tvoj će sluga poći s carem malo dalje od Jordana. Zašto car hoće da me nagradi ovakvom nagradom?
010	2SA	019	037	Dopusti svome sluzi da se vrati i umre u svom gradu gde je grob moga oca i moje majke. Ali, evo, tu je tvoj sluga Himam; neka on pređe s mojim gospodarem carem. Uradi za njega što ti se čini dobro.“
010	2SA	019	038	Car reče: „Neka onda Himam pođe sa mnom, a ja ću učiniti za njega što se tebi bude činilo dobro; što god želiš, ja ću to učiniti za njega.“
010	2SA	019	039	Zatim je sav narod prešao preko Jordana. Nakon što je car prešao na drugu stranu, poljubio je Varzelaja i blagoslovio ga, pa se ovaj vratio u svoje mesto.
010	2SA	019	040	Kad je car prešao u Galgal, s njim je prešao i Himam. S carem je prešao sav Judin narod i polovina izrailjskog naroda.
010	2SA	019	041	Zatim su i svi Izrailjci došli k caru i rekli mu: „Zašto su te naša braća Judejci ukrali i preveli preko Jordana, i cara i sve Davidove ljude?“
010	2SA	019	042	Svi Judejci odgovoriše Izrailjcima na to: „Zato što nam je car rod. Zašto se ljutite zbog toga? Jesmo li jeli od careve hrane? Da li nam je šta darovao?“
010	2SA	019	043	Izrailjci odgovoriše Judejcima: „Mi imamo deset delova u cara, te imamo više prava na Davida od vas. Zašto nas onda prezirete? Nismo li baš mi prvi predložili da vratimo našeg cara?“Ipak, reči Judejaca su bile teže od reči Izrailjaca.
010	2SA	020	001	Tamo se zadesila neka ništarija, po imenu Seva, sin Vihrijev, Venijaminovac. On je zatrubio u rog i rekao: „Nemamo mi udela sa Davidom! Nema nama nasledstva sa sinom Jesejevim! Svaki u svoj šator, Izrailju!“
010	2SA	020	002	Tada su svi Izrailjci odstupili od Davida i pošli za Sevom, Vihrijevim sinom. A Judejci su verno sledili svog cara od Jordana do Jerusalima.
010	2SA	020	003	Kad je David došao svojoj kući u Jerusalim, car je uzeo svojih deset inoča koje je ostavio da čuvaju dvor i odveo ih u jednu kuću pod stražom. On se starao za njih, ali sa njima nije spavao. One su ostale zatvorene do dana svoje smrti, živeći kao udovice.
010	2SA	020	004	Car reče Amasi: „Okupi mi Judejce za tri dana, a i ti budi ovde.“
010	2SA	020	005	Amasa ode i okupi Judu, ali mu je uzelo duže od roka koji mu je dao car.
010	2SA	020	006	David reče Avisaju: „Sada će nam Seva, sin Vihrijev, naneti više zla nego Avesalom. Zato uzmi sluge svoga gospodara i kreni u poteru za njim, da ne bi našao sebi utvrđene gradove i umakao nam.“
010	2SA	020	007	Joavovi ljudi zajedno sa Herećanima i Felećanima, i svim ratnicima, krenu za njim. Napustili su Jerusalim i dali se u potragu za Sevom, sinom Vihrijevim.
010	2SA	020	008	Kad su bili kod velikog kamena u Gavaonu, Amasa dođe pred njih. Joav je na sebi nosio bojnu odeću, a uz bok mu je bio pripasan mač u koricama. Ali kad je pošao, mač je ispao.
010	2SA	020	009	Joav reče Amasi: „Je li sve kako treba, brate moj?“Joav uze Amasu desnom rukom za bradu da ga poljubi.
010	2SA	020	010	Amasa se nije obazreo na mač u Joavovoj ruci; Joav mu zari mač u stomak, tako da mu se utroba prosula na zemlju. Nije bilo potrebe da ga udari dvaput; na mestu je ostao mrtav. A Joav i njegov brat Avisaj su nastavili poteru za Sevom, sinom Vihrijevim.
010	2SA	020	011	Jedan od Joavovih ljudi je stao kod Amasinog tela i rekao: „Ko je uz Joava i Davida, neka ide za Joavom!“
010	2SA	020	012	A Amasa je ležao u svojoj krvi nasred puta. Kad je čovek video da se sav narod zaustavlja, odvukao je Amasu s puta u polje i pokrio ga plaštom; video je da će se zaustaviti svako ko prođe.
010	2SA	020	013	Pošto su Amasu sklonili s puta, svi ljudi su krenuli za Joavom da gone Sevu, sina Vihrijevog.
010	2SA	020	014	On je prošao kroz sva izrailjska plemena sve do Avel Vet-Mahe. Okupili su se i svi Virani i pošli za njim.
010	2SA	020	015	Kad je sav narod sa Joavom došao, opkolili su ga u Avel Vet-Mahi. Podigli su nasip koji je stajao oko grada. Dok su potkopavali zid da ga sruše,
010	2SA	020	016	jedna mudra žena pozva iz grada: „Čujte! Čujte! Recite Joavu:’Primakni se ovamo da razgovaram s tobom.’“
010	2SA	020	017	Kad joj se Joav primakao, žena je rekla: „Jesi li ti Joav?“On odgovori: „Jesam.“Ona mu reče: „Poslušaj reči svoje sluškinje.“On reče: „Slušam.“
010	2SA	020	018	Ona reče: „Nekada su govorili:’Neka traže savet u Avelu’, i tako bi završili stvar.
010	2SA	020	019	Mi smo miroljubivi i odani u Izrailju. Zašto tražiš da uništiš grad, koji je jedan od najvažnijih gradova u Izrailju? Zašto hoćeš da proždereš nasledstvo Gospodnje?“
010	2SA	020	020	Joav odgovori: „Daleko bilo! Daleko bilo od mene da ga prožderem ili uništim!
010	2SA	020	021	Nije reč o tome, već o čoveku iz Jefremove gore, po imenu Seva, sinu Vihrijevom, koji je podigao ruku na cara Davida. Izručite samo njega i ja ću se povući iz grada.“Žena odgovori Joavu: „Evo, biće ti bačena njegova glava preko zida.“
010	2SA	020	022	Žena dođe k svemu narodu sa svojim mudrim predlogom. Tako su odsekli glavu Sevi, sinu Vihrijevom, i bacili je Joavu. Tada je Joav zatrubio u rog, pa su se svi razišli od grada svojim kućama, a on se vratio caru u Jerusalim.
010	2SA	020	023	Joav je bio nad svom izrailjskom vojskom, a Venaja, sin Jodajev, je bio nad Herećanima i Felećanima.
010	2SA	020	024	Adoram je bio nad prisilnim radom, a Josafat, sin Ahiludov, je bio dvorski savetnik.
010	2SA	020	025	Seva je bio pisar a Sadok i Avijatar su bili sveštenici.
010	2SA	020	026	Ira Jairanin je, takođe, bio Davidov sveštenik.
010	2SA	021	001	U Davidovo vreme bila je glad tri godine zaredom. David je tražio lice Gospodnje i Gospod reče: „Na Saulu i njegovom domu leži krivica za prolivenu krv, jer je pogubio Gavaonjane.“
010	2SA	021	002	Car je pozvao Gavaonjane i govorio s njima. A Gavaonjani nisu Izrailjci, nego preostali potomci Amorejaca, kojima su se Izrailjci obavezali zakletvom. U svojoj revnosti za Izrailj i Judu, Saul je nastojao da ih istrebi.
010	2SA	021	003	David reče Gavaonjanima: „Šta mogu da učinim za vas? Čime da vas otkupim da biste blagoslovili nasledstvo Gospodnje?“
010	2SA	021	004	Gavaonjani mu odgovoriše: „Ne tražimo ni srebro ni zlato od Saula i njegovog doma, niti tražimo da se iko pogubi u Izrailju.“David reče: „Što god kažete, ja ću to učiniti za vas.“
010	2SA	021	005	Oni odgovoriše caru: „Od čoveka koji nas je zatirao i koji je naumio da nas uništi, da se ne održimo nigde u Izrailju –
010	2SA	021	006	neka nam se preda sedam od njegovih sinova da ih raskomadamo pred Gospodom u Gavaji Saula, izabranika Gospodnjeg.“Car reče: „Predaću ih.“
010	2SA	021	007	Ipak, car je poštedeo Mefivosteja, sina Saulovog sina Jonatana, zbog zakletve koju su David i Jonatan položili jedan drugom pred Gospodom.
010	2SA	021	008	Car uze Armonija i Mefivosteja, dva sina Resfe, ćerke Aje, koje je rodila Saulu, i pet sinova Saulove ćerke Merave, koje je rodila Adrilu, sinu Varzelaja Meolaćanina,
010	2SA	021	009	i predade ih u ruke Gavaonjana. Oni su ih raskomadali na gori pred Gospodom. Sva sedmorica su stradali zajedno. Bili su pogubljeni u prvim danima žetve, na početku žetve ječma.
010	2SA	021	010	Tada je Resfa, ćerka Ajina, uzela vreću od kostreti i prostrla je za sebe na steni, od početka žetve, sve dok kiša s neba nije pala na njih. Ona nije dala da ptice nebeske dolaze na njih danju, ni zveri poljske noću.
010	2SA	021	011	Kad su Davidu javili šta je uradila Ajina ćerka Resfa, Saulova inoča,
010	2SA	021	012	on je otišao i uzeo Saulove kosti i kosti njegovog sina Jonatana od meštana Javis-Galada, koje su ukrali s glavnog trga u Vet-Sanu; njih su Filistejci obesili tamo onog dana kad su ubili Saula na Gelvuji.
010	2SA	021	013	David je odneo odande Saulove kosti i kosti njegovog sina Jonatana, i združio ih s kostima raskomadanih.
010	2SA	021	014	Zatim je sahranio Saulove kosti i kosti njegovog sina Jonatana u Venijaminovom području, u Seli, u grobu njegovog oca Kisa. Pošto su uradili sve što je car zapovedio, Bog se smilovao zemlji.
010	2SA	021	015	A kada je opet izbio rat Filistejaca sa Izrailjem, David i njegove sluge s njim, su otišli dole i stupili u boj s Filistejcima. David je bio iscrpljen.
010	2SA	021	016	A Jesvi-Venov, jedan od potomaka Rafajevih, imao je koplje teško tri stotine šekela bronze. Imao je i novi mač, i govorio je kako će ubiti Davida.
010	2SA	021	017	Ali Davidu priteče u pomoć Avisaj, sin Serujin, koji navali na Filistejca i ubi ga. Tada su se Davidovi ljudi zakleli: „Nećeš više izlaziti s nama u boj, da se ne ugasi svetiljka Izrailju.“
010	2SA	021	018	Posle toga je opet izbio rat s Filistejcima u Govu. Tada je Sivehaj Husaćanin ubio Safa, koji je bio Rafajev potomak.
010	2SA	021	019	Zatim je opet izbio rat sa Filistejcima u Govu. Tada je Elhanan, sin Jare-Oregimova, iz Vitlejema, ubio Golijata Gaćanina, kome je drška koplja bila kao tkalačko vratilo.
010	2SA	021	020	Zatim je opet izbio rat u Gatu. Tu je bio neki čovek divovskog rasta, koji je imao šest prstiju na svakoj ruci, i šest prstiju na svakoj nozi, ukupno dvadeset četiri prsta. I on je bio Rafajev potomak.
010	2SA	021	021	On je vređao Izrailj, ali ga je ubio Jonatan, sin Davidovog brata Šime.
010	2SA	021	022	Ta četvorica su bili potomci Rafaja iz Gata, a poginuli su od ruke Davida i njegovih slugu.
010	2SA	022	001	David je ispevao Gospodu reči ove pesme onoga dana kada ga je Gospod izbavio iz ruku svih njegovih neprijatelja i iz Saulove ruke.
010	2SA	022	002	Rekao je: Gospode, steno moja, tvrđavo moja, izbavitelju moj.
010	2SA	022	003	Moj Bog je meni stena, gde zaklon nalazim. Štite moj, rože mog spasenja, zaklone moj, utočište moje! Od nasilja ti me izbavljaš.
010	2SA	022	004	Prizvaću Gospoda slave predostojnog, i on će me spasti od mojih dušmana.
010	2SA	022	005	Jer, smrtni me talasi okružiše, užasnut sam razornim rekama.
010	2SA	022	006	Užad su me Sveta mrtvih opkolila, smrt me vreba sa svojim zamkama.
010	2SA	022	007	U nevolji zavapih Gospodu, i povikah ka Bogu svojemu. Iz svog hrama glas je moj čuo, moj vapaj stiže do njegovih ušiju.
010	2SA	022	008	Tad se zemlja uzdrma, zatrese, zadrhtaše temelji nebeski, stresoše se zbog njegovog gneva.
010	2SA	022	009	Dim se diže njemu iz nozdrva, oganj plamti iz njegovih usta, žar ugljeni iz njega izbija.
010	2SA	022	010	On nebesa presavi i siđe, pod nogama gusta mu je tama.
010	2SA	022	011	Heruvima uzjaha, polete, i zaplovi na krilima vetra.
010	2SA	022	012	Od tame načini oko sebe šator, od oblaka tamnih, od zborišta voda.
010	2SA	022	013	Od sjaja pred njim ugalj užareni bljuju.
010	2SA	022	014	Tada Gospod zagrme s nebesa, razleže se glas Svevišnjega.
010	2SA	022	015	Strele odape i dušmane rasu, bljesnu munjom, smete ih i razbi.
010	2SA	022	016	Kad je Gospod počeo da kara, kad mu dah iz nozdrva planu, doline se morske pokazaše, otkriše se temelji sveta.
010	2SA	022	017	Ruku pruži sa visina, dohvati me, iz voda me moćnih izvuče,
010	2SA	022	018	od moćnog me izbavi dušmana, od onih jačih što me mrze.
010	2SA	022	019	Navališe na mene u dan moje muke, ali Gospod mi je bio oslonac.
010	2SA	022	020	Izvede me na prostrano mesto, izbavi me jer sam mu po volji.
010	2SA	022	021	Gospod mi po pravdi mojoj plati, nagradi mi čistoću ruku mojih,
010	2SA	022	022	jer puteve Gospodnje sačuvah; Bogu svome ja nisam skrivio.
010	2SA	022	023	Sudovi njegovi svi su mi pred očima, od odredbi njegovih odvratio se nisam.
010	2SA	022	024	Pred njim sam ja bio besprekoran, sačuvao sam sebe od krivice,
010	2SA	022	025	po pravdi me je mojoj Gospod nagradio, moja mu je nedužnost pred očima.
010	2SA	022	026	Ti vernima iskazuješ vernost, besprekornima uzvraćaš poštenjem.
010	2SA	022	027	S čistima ti postupaš čisto, a s opakima postupaš lukavo.
010	2SA	022	028	Ti izbavljaš krotak narod, a uznosite gledaš da oboriš.
010	2SA	022	029	Jer ti si mi svetiljka, Gospode, Gospod moju tamu rasvetljuje.
010	2SA	022	030	Jer sa tobom ja razbijam četu, s Bogom mojim preskačem zidine.
010	2SA	022	031	Put je Božiji besprekoran, reč je Gospodnja u vatri prekaljena; štit je svima što u njemu utočište traže.
010	2SA	022	032	Jer ko je Bog osim Gospoda? Ko je stena osim našeg Boga?
010	2SA	022	033	On je Bog, tvrđava moja jaka; on put moj čini besprekornim.
010	2SA	022	034	Dade mi noge hitre ko u košute, postavi me čvrsto na visine.
010	2SA	022	035	Ruke moje uči vojevanju, da luk bronzani natežem mišicama.
010	2SA	022	036	Ti mi daješ štit spasenja svoga, tvoj odaziv čini me velikim.
010	2SA	022	037	Širiš tlo pod korakom mojim, da mi noge ne bi posrnule.
010	2SA	022	038	Dušmane svoje gonim i tamanim, ne vraćam se dok ih ne dokrajčim.
010	2SA	022	039	Zatirem ih, razbijam, i neće se dići, i padaju pod moje noge.
010	2SA	022	040	Ti me opremaš snagom za bitku, i obaraš poda mnom moje protivnike.
010	2SA	022	041	Ti učini da dušmani moji rep svoj podviju preda mnom, da mrzitelje svoje iskorenim.
010	2SA	022	042	Pogledaše, ali im spasa nema niotkuda; Gospodu [zavapiše], ali on im ne odgovara.
010	2SA	022	043	Izmrvih ih kao prah zemaljski, izgazih ih kao blato sa ulica.
010	2SA	022	044	Ti me izbavi od sukoba s mojim narodom, sačuvao si me za glavu pucima. Narod koji nisam znao, taj mi narod služi.
010	2SA	022	045	Tuđinci mi laskaju, čim me čuju, oni me slušaju.
010	2SA	022	046	Tuđinci gube srčanost, iz svojih tvrđava izlaze drhćući.
010	2SA	022	047	Živeo Gospod! Blagoslovena bila stena moja! Uzvišen bio Bog, stena moga spasenja!
010	2SA	022	048	To je Bog što me osvećuje, on obara narode poda mnom;
010	2SA	022	049	on me rešava mojih dušmana. Nad mojim si me mrziteljima uzvisio, izbavio me od čoveka nasilnog.
010	2SA	022	050	Zato ću te hvaliti, Gospode, među pucima, tvoje ću ime pesmom proslavljati.
010	2SA	022	051	Veliko spasenje daje svome caru; iskazuje milost pomazaniku svome, Davidu, i njegovom potomstvu doveka.
010	2SA	023	001	Ovo su poslednje Davidove reči.
010	2SA	023	002	Duh Gospodnji govori preko mene,
010	2SA	023	003	Bog Izrailjev progovori,
010	2SA	023	004	on je kao svetlost jutarnja,
010	2SA	023	005	Nije li takav moj dom sa Bogom?
010	2SA	023	006	A ništarije su poput trnja što se baca,
010	2SA	023	007	Dotiče se samo gvožđem ili drškom koplja,
010	2SA	023	008	Ovo su imena Davidovih junaka: Josev-Vasevet, Tahkemonac, glavar trojice. On je jednom prilikom zavitlao kopljem i pobio odjednom osam stotina.
010	2SA	023	009	Za njim je bio Eleazar, sin Dodov, sina Ahošova. On je bio jedan od trojice junaka koji su s Davidom jurišali na Filistejce okupljene za bitku. A Izrailjci su se povukli.
010	2SA	023	010	Tada se on digao i tukao Filistejce dok mu se ruka nije umorila, pa se tako ukočena stegla oko mača. Tog dana je Gospod izvojevao veliku pobedu. Zatim se narod vratio samo da pokupi plen.
010	2SA	023	011	Za njim je bio Sama, sin Agejev, Araranin. Filistejci se skupiše u Lehiji, gde je bila njiva puna sočiva; a narod je pobegao od Filistejaca.
010	2SA	023	012	Ali on stane usred polja, odbrani ga i potuče Filistejce. Tako je Gospod izvojevao veliku pobedu.
010	2SA	023	013	U vreme žetve, vodeća trojica među tridesetoricom dođu k Davidu u odolamsku pećinu, dok su Filistejci bili utaboreni u refaimskoj dolini.
010	2SA	023	014	Tada je David bio u tvrđavi, a u Vitlejemu je bio filistejski vojni tabor.
010	2SA	023	015	David željno reče: „E, kad bi me neko napojio vodom iz studenca što je kod vitlejemske kapije!“
010	2SA	023	016	Tada se ona tri junaka probiju kroz filistejski tabor, izvuku vode iz studenca što je kod vitlejemske kapije, ponesu je i donesu Davidu. Ali David nije hteo da je pije, nego je izlio pred Gospodom.
010	2SA	023	017	Reče: „Ne daj, Gospode, da to učinim! Nije li to krv ljudi koji su otišli ne mareći za svoj život?“Zato nije hteo da pije. To su učinila ta trojica junaka.
010	2SA	023	018	Avisaj, Joavov brat, sin Serujin, je bio vodeći među trojicom. On je podigao koplje protiv tri stotine i pobio ih. Tako je sebi stekao ime među trojicom.
010	2SA	023	019	Pošto je bio najslavniji među tridesetoricom, postao im je zapovednik. Ipak, nije dostigao onu trojicu.
010	2SA	023	020	I Venaja, sin Jodajev, iz Kavzeela. On je bio hrabar ratnik, koji je učinio velika dela. On je ubio dva sina Ariela, Moavca. A jednog snežnog dana je sišao u jamu i ubio lava.
010	2SA	023	021	Ubio je i nekog Egipćanina, gorostasa, koji je imao koplje u ruci. Venaja je izašao pred njega sa štapom, istrgao koplje iz Egipćaninove ruke i ubio ga njegovim kopljem.
010	2SA	023	022	Venaja, sin Jodajev, je učinio ove stvari, pa je tako stekao ime među trojicom junaka.
010	2SA	023	023	On je bio najslavniji među tridesetoricom, ali nije dostigao onu trojicu. David ga je postavio za zapovednika svoje telesne straže.
010	2SA	023	024	Među tridesetoricom su bili: Joavov brat Asailo, Dodov sin Elhanan iz Vitlejema,
010	2SA	023	025	Šama Arođanin, Elika Arođanin,
010	2SA	023	026	Helis Falćanin, Ira, sin Ikisov, Tekujanin,
010	2SA	023	027	Aviezer Anatoćanin, Mevunej Husaćanin,
010	2SA	023	028	Salmon Ahošanin, Maraj Netofaćanin,
010	2SA	023	029	Helev, sin Vanin, Netofaćanin, Itaj, sin Rivajev, iz Gavaje Venijaminove,
010	2SA	023	030	Venaja Piratonjanin, Idaj iz doline Gasa.
010	2SA	023	031	Avi-Alvon Arvaćanin, Azmavet Varumljanin,
010	2SA	023	032	Elijava Salvonjanin, Jonatan, od sinova Jasinovih,
010	2SA	023	033	Šama Araranin, Ahijam, sin Saharov, Araranin,
010	2SA	023	034	Elifelet, sin Asveja Mahaćanina, Elijam, sin Ahitofela Gilonjanina,
010	2SA	023	035	Esro Karmilac, Farej Arvijanin,
010	2SA	023	036	Igal, sin Natanov, iz Sove, Vanija iz Gada,
010	2SA	023	037	Selek Amonac, Narej Viroćanin, štitonoša Joava, sina Serujinog,
010	2SA	023	038	Ira Jetranin, Gariv Jetranin,
010	2SA	023	039	i Urija Hetit; ukupno trideset sedam.
010	2SA	024	001	Gospodnji gnev je ponovo planuo na Izrailja. Gospod je podstakao Davida protiv njih, rekavši: „Idi i izbroj Izrailj i Judu.“
010	2SA	024	002	Car reče Joavu, zapovedniku vojske s njim: „Prođite po svim plemenima Izrailjevim, od Dana do Vir-Saveje, i izbrojte narod, da bih znao koliko ga ima.“
010	2SA	024	003	Joav reče caru: „Neka Gospod, Bog tvoj, još umnoži narod stoput više, i da moj gospodar car može to videti svojim očima. Ali zašto moj gospodar car želi tako nešto?“
010	2SA	024	004	Ipak careva reč je bila jača od Joava i zapovednika vojske. I tako su Joav i zapovednici vojske otišli od cara da izbroje izrailjski narod.
010	2SA	024	005	Prešli su preko Jordana i utaborili se u Aroiru, na desno od grada i potoka, a potom su nastavili preko Gada do Jazira.
010	2SA	024	006	Zatim su došli u Galad i u područje Tahtim-Odsije, a onda su otišli u Dan-Jan i okolinu Sidona.
010	2SA	024	007	Zatim su otišli u tirsku tvrđavu i u sve gradove Evejaca i Hananaca i u Vir-Saveju u Negevu Judinom.
010	2SA	024	008	Nakon devet meseci i dvadeset dana, pošto su prošli celom zemljom, vratili su se u Jerusalim.
010	2SA	024	009	Tada je Joav izvestio cara o broju popisanog naroda; u Izrailju je bilo osam stotina hiljada ljudi spremnih da se late mača, a Judejaca je bilo pet stotina hiljada.
010	2SA	024	010	Međutim, Davida je zapekla savest nakon što je izbrojio narod. David reče Gospodu: „Teško sam zgrešio zbog toga što sam to učinio. A sad, Gospode, oprosti krivicu svome sluzi, jer sam učinio veliku ludost.“
010	2SA	024	011	Ujutro, kad je David ustao, dođe reč Gospodnja proroku Gadu, Davidovom videocu:
010	2SA	024	012	„Idi i reci Davidu:’Govori Gospod: nudim ti tri stvari; izaberi jednu od njih, a ja ću to dovesti na tebe.’“
010	2SA	024	013	Gad dođe Davidu i saopšti mu to, rekavši: „Hoćeš li da na tebe dođu tri godine gladi u tvoju zemlju, ili da bežiš tri meseca od svojih protivnika, ili da tri dana hara pošast po tvojoj zemlji? Razmisli i odluči kakav odgovor da donesem onome koji me je poslao.“
010	2SA	024	014	David odgovori Gadu: „Na velikoj sam muci… Neka padnemo u ruke Gospodnje, jer je veliko njegovo milosrđe; samo da ne padnem u ljudske ruke.“
010	2SA	024	015	Tada je Gospod poslao pomor na Izrailj, počevši od tog jutra do dana koji je bio određen. Umrlo je sedamdeset hiljada ljudi od Dana do Vir-Saveje.
010	2SA	024	016	Ali kad je Anđeo pružio ruku da uništi Jerusalim, Gospod je odustao od nevolje, pa je rekao Anđelu koji je usmrćivao narod: „Dosta je! Povuci svoju ruku!“Tada se Anđeo Gospodnji nalazio kod gumna Orne Jevusejca.
010	2SA	024	017	Kad je David video kako Anđeo ubija narod, rekao je Gospodu: „Evo, ja sam zgrešio, ja sam učinio opako delo; ali ovo stado, šta su oni učinili? Neka tvoja ruka padne na mene i na dom moga oca.“
010	2SA	024	018	Tog dana je Gad došao k Davidu i rekao: „Idi i podigni Gospodu žrtvenik na gumnu Orne Jevusejca.“
010	2SA	024	019	David ode i učini po Gadovoj reči, kako je Gospod zapovedio.
010	2SA	024	020	Kad je Orna pogledao dole, ugledao je cara i njegove sluge kako dolaze k njemu. Orna izađe i pokloni se caru licem do zemlje.
010	2SA	024	021	Orna reče: „Zašto je moj gospodar car došao k svome sluzi?“David odgovori: „Da od tebe kupim gumno i sagradim žrtvenik Gospodu, da se zaustavi ova pošast nad narodom.“
010	2SA	024	022	Orna reče Davidu: „Neka ga moj gospodar car uzme, pa neka prinese na žrtvu šta god mu je po volji. Evo, ovde su volovi za žrtvu svespalnicu, mlat i volujski jarmovi za drva.
010	2SA	024	023	Sve to Orna daje caru.“I još Orna reče caru: „Neka Gospod, Bog tvoj, milostivo pogleda na tebe.“
010	2SA	024	024	Car odgovori Orni: „Ne, nego ću ih kupiti od tebe po određenoj ceni. Neću prineti svespalnice Gospodu, Bogu svome, a da me ništa ne košta.“Tako je David kupio gumno i volove za pedeset srebrnih šekela.
010	2SA	024	025	Tamo je David sagradio žrtvenik Gospodu i prineo žrtve svespalnice i žrtve mira. Gospod je uslišio molitvu za zemlju, te je prestala pošast u Izrailju.
#
# BOOK	011	1KI	1 Kings	1 Knjiga o carevima
011	1KI	001	001	Car David je bio star i odmakao u godinama; pokrivali su ga odećom, ali nije mogao da se ugreje.
011	1KI	001	002	Njegove sluge mu rekoše: „Hajde da za našega gospodara cara pronađemo mladu devicu, koja će se starati o njemu i služiti ga; neka leži uz tebe, pa će se naš gospodar car ugrejati.“
011	1KI	001	003	Potražili su mladu i lepu devojku po svim krajevima Izrailja, i našli su Avisagu Sunamku i doveli je caru.
011	1KI	001	004	Devojka je bila veoma lepa, starala se o caru i služila ga, ali car nije spavao s njom.
011	1KI	001	005	A Adonija, sin Agitin, se hvalisao: „Ja ću biti car!“On je sebi nabavio kočije i konje, i pedeset ljudi koji su trčali pred njim.
011	1KI	001	006	Njegov otac ga nikada nije ukorio, rekavši: „Zašto si to uradio?“On je, takođe, bio veoma zgodan, a rodio se posle Avesaloma.
011	1KI	001	007	On je bio u dogovoru sa Joavom, sinom Serujinim, i sveštenikom Avijatarom, koji su podržavali Adoniju.
011	1KI	001	008	Međutim, sveštenik Sadok, Venaja, sin Jodajev, prorok Natan, Semaj, Rei i Davidovi junaci nisu pristali uz Adoniju.
011	1KI	001	009	Jednom je Adonija prinosio na žrtvu sitnu i krupnu stoku i utovljene junce kod kamena Zoeleta u blizini En-Rogila. Pozvao je svu svoju braću, careve sinove, i sve Judejce koji su bili careve sluge.
011	1KI	001	010	Ipak, nije pozvao ni proroka Natana, ni Venaju, ni junake, a ni svoga brata Solomona.
011	1KI	001	011	Tada prorok Natan reče Vitsaveji, majci Solomonovoj: „Zar nisi čula da se Adonija, sin Agitin, zacario bez znanja našeg gospodara cara?
011	1KI	001	012	A sad, hajde da te posavetujem kako da spaseš život i sebi i svome sinu Solomonu.
011	1KI	001	013	Idi caru Davidu i reci mu:’O, moj gospodaru care, zar se ti nisi zakleo svojoj sluškinji rekavši: tvoj sin Solomon će carevati posle mene, i on će sesti na moj presto. Zašto je, onda, Adonija postao car?’
011	1KI	001	014	Dok ti još tamo budeš govorila s carem, ja ću ući za tobom i potvrditi tvoje reči.“
011	1KI	001	015	Vitsaveja ode caru u njegovu sobu. Car je bio veoma star, a Avisaga Sunamka je služila caru.
011	1KI	001	016	Vitsaveja je kleknula i poklonila se caru, a car je upita: „Šta želiš?“
011	1KI	001	017	Ona mu reče: „Gospodaru moj, ti si se pred Gospodom, Bogom svojim, zakleo svojoj sluškinji, rekavši:’Tvoj sin, Solomon, će biti car posle mene, i on će sesti na moj presto.’
011	1KI	001	018	A evo, sada je Adonija car, a ti, moj gospodaru care, ne znaš o tome.
011	1KI	001	019	On je žrtvovao mnoštvo volova i ugojenih ovaca. Pozvao je i sve careve sinove, sveštenika Avijatara, zapovednika vojske Joava, ali nije pozvao tvoga slugu Solomona.
011	1KI	001	020	O, gospodaru moj care, oči sveg Izrailja su uprte u tebe, da im kažeš ko će sesti na presto posle mog gospodara cara.
011	1KI	001	021	A kad se moj gospodar car upokoji sa svojim precima, ja i moj sin Solomon bićemo krivci.“
011	1KI	001	022	Dok je ona još govorila s carem, dođe prorok Natan.
011	1KI	001	023	Tada su javili caru: „Ovde je prorok Natan.“Kad je došao pred cara, poklonio se caru licem do zemlje.
011	1KI	001	024	Natan reče: „Gospodaru moj care, da li si ti rekao:’Adonija će biti car posle mene, i on će sesti na moj presto’?
011	1KI	001	025	Jer on je danas otišao i žrtvovao volove, ugojenu stoku, i mnoštvo ovaca. Pozvao je sve careve sinove, vojne zapovednike i sveštenika Avijatara, i eno ih, jedu i piju pred njim i uzvikuju:’Živeo car Adonija!’
011	1KI	001	026	Međutim, nije pozvao ni mene, tvoga slugu, ni sveštenika Sadoka, ni Venaju, sina Jodajevog, a ni tvoga slugu Solomona.
011	1KI	001	027	Kako to da je moj gospodar car doneo takvu odluku, a da nije obznanio svome sluzi ko će sesti na presto moga gospodara cara posle njega?“
011	1KI	001	028	Car David odgovori: „Pozovite mi Vitsaveju!“Ona je došla pred cara i stala pred njega.
011	1KI	001	029	Tada se car zakle i reče: „Živoga mi Gospoda, koji je spasao moj život od svake nevolje,
011	1KI	001	030	danas ću učiniti kako sam ti se zakleo pred Gospodom, Bogom Izrailjevim, rekavši:’Tvoj sin Solomon biće car posle mene, i on će sesti na moj presto umesto mene.’“
011	1KI	001	031	Tada je Vitsaveja klekla i poklonila se caru licem do zemlje, rekavši: „Neka moj gospodar car David živi doveka!“
011	1KI	001	032	Zatim car David reče: „Pozovite mi Sadoka sveštenika, proroka Natana i Venaju, sina Jodajevog!“
011	1KI	001	033	Kad su došli pred cara, car im reče: „Povedite sa sobom sluge svoga gospodara i posadite moga sina Solomona na moju mazgu, pa ga dovedite dole na Gion.
011	1KI	001	034	Neka ga tamo sveštenik Sadok i prorok Natan pomažu za cara nad Izrailjem. Potom zatrubite u trubu i recite:’Živeo car Solomon!’
011	1KI	001	035	Onda pođite za njim, a on neka dođe i sedne na moj presto, i neka vlada umesto mene; njega određujem da bude vladar nad Izrailjem i nad Judom.“
011	1KI	001	036	Venaja, sin Jodajev, reče caru: „Amin! Neka Gospod, Bog moga gospodara cara, objavi tako.
011	1KI	001	037	Kao što je Gospod bio s mojim gospodarem carem, tako neka bude i sa Solomonom, i neka uzvisi njegov presto još više nego presto moga gospodara, cara Davida.“
011	1KI	001	038	Tako siđu sveštenik Sadok, prorok Natan, i Venaja, sin Jodajev, s Herećanima i Felećanima, te posade Solomona na mazgu cara Davida i dođu na Gion.
011	1KI	001	039	Tada je sveštenik Sadok uzeo iz Šatora rog s uljem i pomazao Solomona. Zatim su zatrubili u trubu, a sav narod je govorio: „Živeo car Solomon!“
011	1KI	001	040	Sav je narod pošao za njim svirajući u svirale i radujući se glasno, tako da se tresla zemlja od njihovog klicanja.
011	1KI	001	041	To je čuo Adonija i sve uzvanice koje su bile s njim, baš kad su završavali s gozbom. Kad je Joav čuo glas trube upita: „Kakva je to galama u gradu?“
011	1KI	001	042	Dok je on još govorio, dođe Jonatan, sin sveštenika Avijatara. Adonija reče: „Hodi ovamo, jer ti si čestit čovek, i donosiš dobru vest.“
011	1KI	001	043	Jonatan odgovori Adoniji: „Baš obratno! Naš gospodar, car David, je postavio Solomona za cara!
011	1KI	001	044	Car je poslao s njim sveštenika Sadoka, proroka Natana i Venaju, sina Jodajevog, s Herećanima i Felećanima. Oni su ga posadili na carevu mazgu,
011	1KI	001	045	a sveštenik Sadok i prorok Natan su ga pomazali za cara na Gionu. Odande su nastavili veseleći se, i grad se uskomešao. To je galama koju ste čuli.
011	1KI	001	046	Solomon već sedi na carskom prestolu.
011	1KI	001	047	Došle su i careve sluge da blagoslove našeg gospodara, cara Davida, govoreći:’Neka Bog učini ime Solomonovo većim od tvoga imena; neka podigne njegov presto iznad tvoga.’ Car se na to poklonio na svojoj postelji.
011	1KI	001	048	Zatim je car rekao:’Neka je blagosloven Gospod, Bog Izrailjev, koji je danas dao da jedan od mojih sinova sedne na moj presto, i da to vidim svojim očima.’“
011	1KI	001	049	Na ovo se sve Adonijine uzvanice prepadoše; ustali su; pa je svako otišao svojim putem.
011	1KI	001	050	A Adonija je, u strahu od Solomona, otišao i uhvatio se za rogove žrtvenika.
011	1KI	001	051	Tada su Solomonu javili: „Eno, Adonija se uplašio cara Solomona i drži se za rogove žrtvenika, govoreći:’Neka mi se car Solomon zakune danas, da neće pogubiti mačem svoga slugu!’“
011	1KI	001	052	Car Solomon reče: „Ako se pokaže čestitim, neće mu pasti ni dlaka s glave, ali ako se kakvo zlo nađe na njemu, umreće.“
011	1KI	001	053	Tada je car Solomon poslao ljude, koji su ga spustili sa žrtvenika. Onda je došao i poklonio se caru Solomonu. Solomon mu reče: „Idi kući.“
011	1KI	002	001	Kad se približio čas Davidove smrti, zapovedio je svome sinu Solomonu:
011	1KI	002	002	„Ja odlazim na put kojim sva zemlja ide. Stoga budi jak i drži se muški.
011	1KI	002	003	Pazi na sva uputstva Gospoda, Boga svoga, sledeći njegove puteve i držeći njegove propise, njegove zapovedi, njegove pravila i njegova svedočanstva, kako je zapisano u Zakonu Mojsijevom, da bi bio uspešan u svemu što preduzimaš, kuda god se okreneš.
011	1KI	002	004	Tada će Gospod ispuniti obećanje koje mi je dao, rekavši:’Ako tvoji sinovi budu pazili kako žive, i budu hodili preda mnom u vernosti svim svojim srcem i svom svojom dušom, nikada ti neće ponestati naslednika na Izrailjevom prestolu.’
011	1KI	002	005	Takođe znaš šta mi je učinio Joav, sin Serujin, i šta je učinio s dvojicom izrailjskih vojnih zapovednika, Avenirom, sinom Nerovim, i Amasom, sinom Jeterovim. On ih je ubio prolivši krv u miru kao u ratu, okaljavši opasač oko svojih bokova i sandale na svojim nogama krvlju prolivenom u ratu.
011	1KI	002	006	Postupi kako ti mudrost nalaže, ali ne dozvoli da mu seda glava s mirom siđe u Svet mrtvih.
011	1KI	002	007	A sinovima Varzelaja Galađana iskaži blagonaklonost, jer su bili uz mene kad sam bežao pred tvojim bratom Avesalomom. Zato neka jedu za tvojim stolom.
011	1KI	002	008	Kod tebe je i Semaj, sin Girin, Venijaminovac iz Vaurima. On me je ljuto proklinjao onog dana kad sam išao za Mahanajim. Ipak, došao je da me dočeka na Jordanu. Tada sam mu se zakleo Gospodom:’Neću te pogubiti mačem.’
011	1KI	002	009	Zato mu ne opraštaj krivicu, jer ti si mudar čovek, i znaš kako da postupiš s njim, da pošalješ njegovu sedu glavu s krvlju u Svet mrtvih.“
011	1KI	002	010	Zatim se David upokojio sa svojim precima; sahranili su ga u Davidovom gradu.
011	1KI	002	011	David je vladao nad Izrailjem četrdeset godina. U Hevronu je vladao sedam godina, a u Jerusalimu je vladao trideset tri godine.
011	1KI	002	012	Solomon je seo na Davidov presto, i njegovo carstvo se veoma učvrstilo.
011	1KI	002	013	A Adonija, sin Agitin, dođe Vitsaveji, majci Solomonovoj. Ona upita: „Dolaziš li s mirom?“On reče: „S mirom.“
011	1KI	002	014	On reče: „Imam nešto da ti kažem.“Ona reče: „Kaži.“
011	1KI	002	015	On reče: „Ti znaš da je carstvo bilo moje, i da je sav Izrailj očekivao da budem car. Ali ispalo je drugačije, pa je pripalo mome bratu, jer ga je dobio od Gospoda.
011	1KI	002	016	A sad imam nešto što bih te zamolio. Nemoj me odbiti.“Ona reče: „Govori.“
011	1KI	002	017	„Pitaj, molim te, cara Solomona – on te neće odbiti – da mi da Avisagu Sunamku za ženu.“
011	1KI	002	018	„U redu – reče Vitsaveja – razgovaraću s carem o tebi.“
011	1KI	002	019	Vitsaveja dođe caru Solomonu da s njim razgovara o Adoniji. Car je ustao da je pozdravi; poklonio joj se, pa je seo na presto. Tada su postavili stolicu za carevu majku, te je ona sela njemu s desne strane.
011	1KI	002	020	Ona reče: „Tražila bih od tebe jednu malu stvar, nemoj me odbiti.“Car joj reče: „Traži, majko, jer te neću odbiti.“
011	1KI	002	021	Ona reče: „Neka se da Avisaga Sunamka tvome bratu Adoniji za ženu.“
011	1KI	002	022	Car Solomon odgovori svojoj majci: „Zašto tražiš Avisagu Sunamku za Adoniju? Što ne tražiš i carstvo za njega, pošto je on moj stariji brat?! A još su i sveštenik Avijatar i Joav, sin Serujin, uz njega.“
011	1KI	002	023	Tada se car Solomon zakle: „Neka mi Gospod tako učini, i još više, ako Adonija ne plati glavom za ove reči!
011	1KI	002	024	Stoga, živoga mi Gospoda, koji me je postavio na presto Davida, oca moga, i podigao mi dom, kako je obećao, danas će Adonija biti pogubljen!“
011	1KI	002	025	Tada car Solomon posla Venaju, sina Jodajevog, koji udari Adoniju, te on umre.
011	1KI	002	026	Zatim je car rekao svešteniku Avijataru: „Idi u Anatot na svoj posed. Zaslužio si da umreš, ali te neću pogubiti danas, jer si nosio Kovčeg Gospoda Boga pred mojim ocem, i jer si podneo sve nevolje koje je moj otac podneo.“
011	1KI	002	027	Tako je Solomon isključio Avijatara iz sveštenstva Gospodnjeg, da se ispuni reč Gospodnja izrečena u Silomu za dom Ilijev.
011	1KI	002	028	Kad je ova vest došla do Joava, pobegao je u Šator Gospodnji, i uhvatio se za rogove žrtvenika, pošto se Joav priklonio Adoniji, iako se nije priklonio Avesalomu.
011	1KI	002	029	Tada su javili caru Solomonu: „Joav je pobegao u Šator Gospodnji i eno ga kod žrtvenika.“Car posla Venaju, sina Jodajevog i reče mu: „Idi i ubij ga.“
011	1KI	002	030	Venaja uđe u Šator Gospodnji i reče Joavu: „Car zapoveda da izađeš.“Ali on odgovori: „Neću, neka umrem ovde!“Venaja se vrati caru s odgovorom: „Joav je rekao tako i tako; to je odgovor koji mi je dao.“
011	1KI	002	031	Car mu reče: „Uradi kako je rekao. Ubij ga, pa ga sahrani. Tako će se s mene i s doma moga oca ukloniti krivica za nevinu krv koju je Joav prolio.
011	1KI	002	032	Tako će Gospod vratiti njegovo krvavo delo na njegovu glavu, jer je ubio dva pravedna čoveka i to bolja od njega; on je, bez znanja moga oca Davida, ubio mačem Avenira, sina Nerovog, vojvodu Izrailjevog, i Amasu, sina Jeterovog, vojvodu Judinog.
011	1KI	002	033	Neka krivica za njihovu krv padne na glavu Joavu i njegovom semenu zauvek. A Davidu i njegovom semenu, njegovom domu i njegovom prestolu, neka doveka bude mir od Gospoda.“
011	1KI	002	034	Venaja, sin Jodajev, ode i udari Joava, te on umre. Sahranili su ga kod njegove kuće u pustinji.
011	1KI	002	035	Car Solomon je umesto njega postavio Jodajevog sina Venaju nad vojskom, a sveštenika Sadoka je car postavio umesto Avijatara.
011	1KI	002	036	Potom car posla po Semaja i reče mu: „Sagradi sebi kuću u Jerusalimu i ostani tamo; nikud ne izlazi odande.
011	1KI	002	037	Onog dana kad izađeš i pređeš preko potoka Kidrona, znaj da ćeš svakako umreti, pa će tvoja krv pasti na tvoju glavu.“
011	1KI	002	038	Semaj odgovori caru: „Povoljna je reč koju je rekao moj gospodar car. Tvoj sluga će uraditi tako.“Semaj je dugo vremena ostao u Jerusalimu.
011	1KI	002	039	Na kraju treće godine, dva Semajeva roba odbegnu k Ahisu, sinu Mahinom, caru gatskom. Semaju su javili: „Tvoji robovi su u Gatu.“
011	1KI	002	040	Semaj ustane, osedla magare i ode u Gat, k caru Ahisu, da traži svoje robove. Semaj ode i dovede svoje robove iz Gata.
011	1KI	002	041	No, Solomonu su javili da je Semaj otišao iz Jerusalima u Gat i da se vratio.
011	1KI	002	042	Car posla po Semaja i reče mu: „Nisam li te zakleo Gospodom i upozorio te:’Onog dana kad izađeš bilo gde, znaj da ćeš svakako umreti?’ Zar mi nisi odgovorio:’Povoljna je reč; poslušaću’?
011	1KI	002	043	Zašto nisi održao zakletvu Gospodu i zapovest koju sam ti dao?“
011	1KI	002	044	Car je još rekao Semaju: „Ti znaš u svom srcu sve zlo koje si učinio mome ocu Davidu. Neka Gospod vrati tvoje zlo na tvoju glavu.
011	1KI	002	045	Neka Solomon bude blagosloven, a presto Davidov neka zauvek bude utvrđen pred Gospodom.“
011	1KI	002	046	Tada je car dao naredbu Venaji, sinu Jodajevom, pa je otišao i udario Semaja, te je ovaj umro. Tako se carstvo utvrdilo u Solomonovim rukama.
011	1KI	003	001	Solomon se sprijateljio s faraonom, carem Egipta, oženivši se njegovom ćerkom. Doveo ju je u Davidov grad i tamo je ostala dok nije dovršio gradnju svoga dvora, Doma Gospodnjeg, i zida oko Jerusalima.
011	1KI	003	002	Narod je, međutim, prinosio žrtve na uzvišicama, jer u to vreme još nije bio sagrađen Dom Gospodnjem imenu.
011	1KI	003	003	Solomon je voleo Gospoda, sledeći uputstva svoga oca Davida, samo što je prinosio žrtve i kad na uzvišicama.
011	1KI	003	004	Car ode u Gavaon da tamo prinese žrtve, jer je tamo bila glavna uzvišica. Solomon je prineo hiljadu svespalnica na tom žrtveniku.
011	1KI	003	005	Gospod se u Gavaonu ukazao Solomonu noću u snu. Bog reče: „Traži šta želiš i ja ću ti dati.“
011	1KI	003	006	Solomon reče: „Ti si iskazao veliku milost svome sluzi, mome ocu Davidu, koji je hodio pred tobom u vernosti, pravednosti i poštenju srca. Ti si mu sačuvao ovu veliku milost i dao mu sina da sedne na njegov presto, kako je to danas.
011	1KI	003	007	A sad, Gospode, Bože moj, ti si postavio svoga slugu za cara umesto moga oca Davida. Ali ja sam još veoma mlad i ne znam vladati.
011	1KI	003	008	Sluga je tvoj usred tvog naroda, koji si izabrao, velikog naroda koji je toliko brojan da se ne da izbrojiti.
011	1KI	003	009	Daj svome sluzi poslušno srce da može suditi tvome narodu, i da može prosuditi šta je dobro a šta zlo; jer ko može suditi tvome narodu koji je tako veliki?“
011	1KI	003	010	Gospodu je bilo milo što je Solomon to tražio.
011	1KI	003	011	Bog mu na to reče: „Pošto si tražio ovo, a nisi tražio za sebe ni dug život, ni bogatstvo, ni život svojih neprijatelja, nego si tražio razum da prosudiš šta je pravo,
011	1KI	003	012	evo, učiniću po tvojoj reči. Dajem ti mudro srce i razum; takvog kao što si ti nije bilo pre tebe, a ni posle tebe se neće pojaviti neko kao što si ti.
011	1KI	003	013	Dajem ti i ono što nisi tražio: bogatstvo i slavu, tako da se niko od careva neće moći meriti s tobom za sveg tvoga veka.
011	1KI	003	014	Ako budeš sledio moje puteve i držao moje uredbe i zapovedi kao što je sledio tvoj otac David, tada ću produžiti i tvoj život.“
011	1KI	003	015	Solomon se probudio, ali bio je to san. Kad se vratio u Jerusalim, stao je pred Kovčeg saveza Gospodnjeg i prineo žrtve svespalnice i žrtve mira. Zatim je priredio gozbu za sve svoje sluge.
011	1KI	003	016	Potom su k caru došle dve žene, bludnice, i stale pred njega.
011	1KI	003	017	Jedna od žena reče: „Molim te, moj gospodaru. Ja i ova žena smo živele u istoj kući. Ja sam rodila dete dok je ona bila u kući.
011	1KI	003	018	Tri dana nakon mog poroda, rodila je i ova žena. Bile smo same; s nama nije bilo nikoga u kući, samo smo nas dve žene bile u kući.
011	1KI	003	019	Ali tokom noći umre sin ove žene, jer je legla na njega.
011	1KI	003	020	Ustane ona usred noći i uzme mog sina koji je bio uz mene; a tvoja je sluškinja spavala. Ona ga je uzela u svoje naručje, a svog mrtvog sina je položila u moje naručje.
011	1KI	003	021	Probudim se ujutro da podojim svog sina, a on mrtav. Pošto je bilo jutro, ja ga pažljivo pogledam; vidim, nije to moj sin koga sam rodila.“
011	1KI	003	022	Ali druga žena reče: „Ne, moj sin je živ, a tvoj sin je mrtav.“Na to prva reče: „Ne, nego je tvoj sin mrtav, a moj sin je živ.“Tako su govorile pred carom.
011	1KI	003	023	Tada car reče: „Jedna kaže:’Moj sin je onaj živi, a tvoj sin je mrtav’, a druga kaže:’Ne, nego je tvoj sin mrtav, a moj je onaj živi.’“
011	1KI	003	024	Car naredi: „Donesite mi mač.“Oni donesoše mač pred cara.
011	1KI	003	025	Car reče: „Presecite živo dete na dva dela, pa dajte jednu polovinu jednoj, a drugu polovinu drugoj.“
011	1KI	003	026	Međutim, žena čiji je sin bio živ, ispunjena sažaljenjem prema svome sinu, reče: „Molim te, moj gospodaru, daj joj živo dete, samo ga nemoj ubiti!“A ona druga reče: „Neće biti ni moje ni tvoje; preseci ga!“
011	1KI	003	027	Tada car reče: „Dajte živo dete prvoj ženi; ne ubijajte ga. Ona je njegova majka.“
011	1KI	003	028	Kad je sav Izrailj čuo za presudu koju je izrekao car, imali su strahopoštovanje za njega, jer su videli da je u njemu Božija mudrost da deli pravdu.
011	1KI	004	001	Car Solomon je vladao nad svim Izrailjem.
011	1KI	004	002	Ovo su bili njegovi glavari: Azarija, sin Sadokov, sveštenik;
011	1KI	004	003	Elioref i Ahija, sinovi Sisini, pisari; Josafat, sin Ahiludov, dvorski savetnik;
011	1KI	004	004	Venaja, sin Jodajev, vojvoda nad vojskom, Sadok i Avijatar, sveštenici;
011	1KI	004	005	Azarija, sin Natanov, je bio nad namesnicima; Zavut, sin Natanov, sveštenik i carev prijatelj;
011	1KI	004	006	Ahisar, dvorski upravitelj; i Adoniram, sin Avdin, nad prinudnim radom.
011	1KI	004	007	Solomon je imao dvanaest namesnika po svem Izrailju, koji su cara i njegov dom snabdevali hranom; svaki je bio dužan da snabdeva hranom po jedan mesec u godini.
011	1KI	004	008	Ovo su njihova imena: Sin Orov u Jefremovoj gori;
011	1KI	004	009	sin Dekerov u Makasu, Sâlvimu, Vet-Semesu i Elonu Vet-hananskom;
011	1KI	004	010	sin Esedov, u Aruvotu; on je bio nadležan za Sokot i sav eferski kraj;
011	1KI	004	011	sin Avinadavov, nad svim dorskim krajem; žena mu je bila Tafata, ćerka Solomonova;
011	1KI	004	012	Vana, sin Ahiludov, je bio nad Tanahom i Megidom i svim Vet-Sanom, koji je kod Sartana, pod Jezraelom, od Vet-Sana do Avel-Meole, do preko Jokmeama;
011	1KI	004	013	sin Geverov u Ramotu galadskom; on je upravljao selima Jaira, sina Manasijinog, u Galadu i argovskoj oblasti u Vasanu, nad šezdeset velikih gradova sa zidinama i bronzanim prevornicama;
011	1KI	004	014	Ahinadav, sin Idov, u Mahanajimu;
011	1KI	004	015	Ahimas u Neftalimu; on je bio oženjen Vasematom, ćerkom Solomonovom;
011	1KI	004	016	Vana, sin Husajev, u Asiru i Valotu;
011	1KI	004	017	Josafat, sin Farujin, u Isaharu;
011	1KI	004	018	Semaj, sin Ilin, u Venijaminu;
011	1KI	004	019	Gever, sin Urijev, u zemlji galadskoj, u zemlji amorejskog cara Sihona i vasanskog cara Oga. Bio je samo jedan namesnik u toj zemlji.
011	1KI	004	020	Juda i Izrailj su bili mnogobrojni kao pesak pokraj mora. Jeli su i pili i veselili se.
011	1KI	004	021	Solomon je vladao nad svim carstvima od Eufrata do filistejske zemlje i egipatske granice. Oni su donosili danak i služili Solomonu sveg njegovog veka.
011	1KI	004	022	Dnevna količina hleba za Solomonov dvor bila je trideset kora jednog brašna, i šezdeset kora drugog brašna;
011	1KI	004	023	deset ugojenih volova i dvadeset volova s pašnjaka; stotinu ovaca i koza, osim jelena, srna, srndaća i ugojene živine.
011	1KI	004	024	Jer on je vladao nad svim područjima zapadno od Eufrata, od Tapse do Gaze, nad svim carevima zapadno od Eufrata. On je uživao mir u svim područjima unaokolo.
011	1KI	004	025	Juda i Izrailj, od Dana do Vir-Saveje, su spokojno živeli, svako pod svojom lozom i pod svojom smokvom, u sve dane Solomonove.
011	1KI	004	026	A Solomon je imao četrdeset hiljada konja za jaslama za svoja kola, i dvanaest hiljada konjanika.
011	1KI	004	027	A namesnici su, svaki svog meseca, snabdevali hranom cara Solomona i sve koji su sedeli za njegovim stolom; i nisu dozvolili da nešto nedostaje.
011	1KI	004	028	Oni su, takođe, svaki prema svom redu, donosili ječam i slamu za konje i konje za vuču na mesto koje je tamo bilo određeno.
011	1KI	004	029	A Gospod je Solomonu dao veoma veliku mudrost i razboritost, i razumevanje široko kao pesak na morskoj obali.
011	1KI	004	030	Solomon je svojom mudrošću nadmašio mudrost svih naroda istoka i svu mudrost Egipta.
011	1KI	004	031	Bio je mudriji od svakog čoveka, mudriji od Etana Ezraita, i od Emana, Halkola i Darde, sinova Maolovih, pa se njegovo ime pročulo po svim narodima unaokolo.
011	1KI	004	032	Sastavio je tri hiljade poslovica, a njegovih pesama je bilo hiljadu i pet.
011	1KI	004	033	Govorio je o drveću, od kedra sa Livana do izopa, koji raste iz zida; govorio je o životinjama i pticama, o gmizavcima i ribama.
011	1KI	004	034	Ljudi iz svih naroda dolazili su da čuju Solomonovu mudrost, od svih careva na zemlji koji su čuli za njegovu mudrost.
011	1KI	005	001	Hiram, car tirski, je poslao svoje sluge Solomonu, jer je čuo da je bio pomazan za cara umesto svoga oca, a i zato što su Hiram i David bili prijatelji sveg Davidovog veka.
011	1KI	005	002	Solomon je poslao poruku Hiramu, rekavši:
011	1KI	005	003	„Ti znaš da moj otac David nije mogao da sagradi Dom imenu Gospoda, Boga svoga, zbog ratova koje su vodili protiv njega svuda unaokolo, dok ih Gospod nije položio pod njegove noge.
011	1KI	005	004	Ali sada je meni Gospod, Bog moj, dao počinak sa svake strane, tako da nemam ni protivnika ni zle sreće.
011	1KI	005	005	Evo, ja sam naumio da sagradim Dom imenu Gospoda Boga svoga, kao što je Gospod obećao mome ocu Davidu, rekavši:’Tvoj sin, koga ću umesto tebe postaviti na tvoj presto, on će podići Dom mome imenu.’
011	1KI	005	006	Stoga izdaj nalog da se kedrovi s Livana seku za mene. Moje sluge će biti s tvojim slugama, a ja ću plaćati nadnicu tvojim slugama koliko god ti odrediš. Naime, ti znaš da među nama nema takvog čoveka koji ume seći drveće kao Sidonci.“
011	1KI	005	007	Kad je Hiram čuo Solomonove reči, veoma se obradovao. Rekao je: „Neka je blagosloven danas Gospod, koji je Davidu dao mudrog sina da vlada nad ovim velikim narodom!“
011	1KI	005	008	Zatim je Hiram poslao poruku, rekavši: „Primio sam poruku koju si mi poslao; učiniću sve što želiš s kedrovim i čempresovim drvetom.
011	1KI	005	009	Moje sluge će ih sa Livana spustiti do mora, a ja ću ih povezati u splavove i morem ih dovesti do mesta koje mi ti naznačiš. Ja ću ih razvezati, a ti ih odvezi, pa čini šta ti je volja. A ti snabdevaj hranom moj dom.“
011	1KI	005	010	Tako je Hiram snabdevao Solomona kedrovim i čempresovim drvetom, koliko god je hteo.
011	1KI	005	011	A Solomon je snabdevao Hirama sa dvadeset hiljada kora pšenice da se hrani njegov dom, i dvadeset kora čistog ulja. Toliko je Solomon davao Hiramu godinu za godinom.
011	1KI	005	012	A Gospod je dao Solomonu mudrost, kao što mu je obećao. Između Hirama i Solomona je vladao mir, pa su njih dvojica sklopili savez.
011	1KI	005	013	Car Solomon je podigao ljude iz svega Izrailja da kuluče. Bilo je trideset hiljada kulučara.
011	1KI	005	014	On ih je slao na Livan u smenama od po deset hiljada. Na Livanu su ostajali mesec dana, a dva meseca kući. Adoniram je bio nad prinudnim radom.
011	1KI	005	015	Solomon je imao sedamdeset hiljada nosača i osamdeset hiljada klesara u gori,
011	1KI	005	016	osim tri hiljade i tri stotine Solomonovih nadglednika nadležnih za rad, koji su nadzirali narod koji je obavljao posao.
011	1KI	005	017	Car je zapovedio da se izvadi veliko i skupoceno kamenje, da bi se isklesano kamenje položilo za temelj Doma.
011	1KI	005	018	Hiramovi i Solomonovi zidari i ljudi iz Givlija su klesali kamen i tesali drvo za gradnju Doma.
011	1KI	006	001	Četiri stotine i osamdesete godine po izlasku Izrailjaca iz Egipta, a četvrte godine vladavine cara Solomona nad Izrailjem, meseca Ziva – a to je drugi mesec – on je počeo da gradi Dom Gospodnji.
011	1KI	006	002	Dom koji je car Solomon sagradio Gospodu bio je šezdeset lakata dug, dvadeset lakata širok i trideset lakata visok.
011	1KI	006	003	Trem ispred glavne dvorane Doma bio je dvadeset lakata dug, prema širini Doma, i deset lakata širok, prema dužini Doma.
011	1KI	006	004	Za Dom je načinio uske prozore s rešetkama.
011	1KI	006	005	Uz zid Doma je podigao građevinu na spratove, koja se prostirala oko zidova Doma, i oko Svetilišta i Svetinje nad svetinjama; u njoj je napravio bočne odaje.
011	1KI	006	006	Donji sprat građevine je bio širok pet lakata, srednji sprat šest lakata, a treći sedam lakata; jer je postavio potporne grede spolja oko Doma, da se grede ne bi umetale u zidove Doma.
011	1KI	006	007	Dok se Dom zidao, gradili su ga kamenom koji je već bio obrađen u kamenolomu, pa se u Domu nije čuo ni čekić, ni sekira niti ikakvo gvozdeno oruđe za vreme njegove izgradnje.
011	1KI	006	008	Ulaz donjeg sprata bio je na južnoj strani Doma; stepenice su zavijale gore na srednji sprat, a sa srednjeg na treći.
011	1KI	006	009	Kad je dovršio gradnju Doma, pokrio ga je gredama i kedrovim daskama.
011	1KI	006	010	Sagradio je građevinu oko celog Doma. Visina svakog sprata je bila pet lakata; oni su sa Domom bili spojeni kedrovim gredama.
011	1KI	006	011	Reč Gospodnja dođe Solomonu:
011	1KI	006	012	„Što se tiče Doma koji gradiš, ako budeš sledio moje propise i slušao moje uredbe, ako budeš držao sve moje zapovesti živeći po njima, preko tebe ću ispuniti svoje obećanje, koje sam dao tvom ocu Davidu za tebe.
011	1KI	006	013	A ja ću se nastaniti među Izrailjcima i neću ostaviti svoj narod Izrailj.“
011	1KI	006	014	Tako je Solomon izgradio Dom i dovršio ga.
011	1KI	006	015	Unutrašnje zidove Doma je obložio kedrovim daskama. Zidove Doma je obložio drvetom, od poda do tavanice. Pod je obložio čempresovom daskom.
011	1KI	006	016	Na zadnjoj strani Doma je načinio pregradu od dvadeset lakata od kedrove daske, od poda do zidova; to je sagradio kao unutrašnje Svetilište – Svetinju nad svetinjama.
011	1KI	006	017	Svetilište u Domu ispred Svetinje nad svetinjama bilo je četrdeset lakata.
011	1KI	006	018	A na kedrovini unutar Doma su bili urezani pupoljci i rastvoreni cvetovi. Sve je bilo od kedrovine, tako da se kamen nigde nije video.
011	1KI	006	019	Svetinju nad svetinjama je sagradio unutar Doma da tamo postavi Kovčeg saveza Gospodnjeg.
011	1KI	006	020	Ispred Svetinje nad svetinjama, koja je bila dvadeset lakata duga, dvadeset lakata široka, dvadeset lakata visoka i obložena čistim zlatom, bio je žrtvenik od kedrovine koji je takođe obložio.
011	1KI	006	021	Solomon je unutrašnjost Doma obložio čistim zlatom, a ispred Svetinje nad svetinjama je razvukao lanac i obložio ga zlatom.
011	1KI	006	022	Sav Dom je obložio zlatom, a zlatom je obložio i sav žrtvenik kod Svetinje nad svetinjama.
011	1KI	006	023	U Svetinji nad svetinjama je načinio heruvime od maslinovog drveta; svaki je bio visok deset lakata.
011	1KI	006	024	Jedno krilo heruvima je imalo pet lakata, a tako je i drugo krilo heruvima imalo pet lakata. Od vrha jednog krila do vrha drugog je bilo deset lakata.
011	1KI	006	025	I drugi heruvim je bio deset lakata; oba heruvima su imala istu meru i isti oblik.
011	1KI	006	026	Visina svakog heruvima je bila deset lakata.
011	1KI	006	027	Heruvime je postavio usred unutrašnjeg Svetilišta. Krila heruvima su bila raširena, tako da je krilo jednog dodirivalo jedan zid, a krilo drugog dodirivalo drugi zid. Druga krila su im se dodirivala u sredini Svetilišta.
011	1KI	006	028	I heruvime je obložio zlatom.
011	1KI	006	029	Po svim zidovima Doma, iznutra i spolja, urezao je likove heruvima, palmi, i rastvorenih cvetova.
011	1KI	006	030	Tako je i pod u Domu obložio zlatom spolja i iznutra.
011	1KI	006	031	Za ulaz u Svetinju nad svetinjama napravio je dvokrilna vrata od maslinovog drveta; stub i dovratnici su bili na pet uglova.
011	1KI	006	032	Na tim dvokrilnim vratima od maslinovog drveta je urezao likove heruvima, palmi i rastvorenih cvetova, i obložio ih zlatom; heruvime i palme je obložio listićima zlata.
011	1KI	006	033	Isto je učinio i sa ulazom u Svetilište, sa dovratnicima od maslinovog drveta na četiri ugla,
011	1KI	006	034	i sa dvokrilnim vratima od čempresovog drveta; svako krilo je bilo napravljeno od dva dela koji su se sklapali i rasklapali.
011	1KI	006	035	Na njih je urezao heruvime, palme i rastvorene cvetove, pa je izrezbareno ravnomerno obložio zlatom.
011	1KI	006	036	Sagradio je i unutrašnje predvorje od tri reda tesanog kamenja i jednog reda kedrovih greda.
011	1KI	006	037	Temelji Doma Gospodnjeg su bili položeni četvrte godine u mesecu Zivu.
011	1KI	006	038	Jedanaeste godine meseca Vula, koji je osmi mesec, Dom je bio završen sa svim svojim delovima i prema svemu što je bilo određeno za njega. Solomon ga je izgradio za sedam godina.
011	1KI	007	001	Solomon je zidao sebi dvor trinaest godina i dovršio ga.
011	1KI	007	002	Sazidao je i dom u Livanskoj šumi, stotinu lakata dug, pedeset lakata širok i trideset lakata visok, na četiri kedrova stuba, s kedrovim gredama iznad stubova.
011	1KI	007	003	Dom je bio pokriven kedrovim drvetom preko greda, koje su bile na četrdeset pet stubova, po petnaest u svakom redu.
011	1KI	007	004	Bilo je tri reda prozora, jedan naspram drugog u tri reda.
011	1KI	007	005	Sva vrata i pragovi su bili na četiri ugla, s prozorima koji su stajali jedan naspram drugog u tri reda.
011	1KI	007	006	Načinio je i trem od stubova, pedeset lakata dug i trideset lakata širok. Trem je bio s prednje strane a ispred njega su bili stubovi s nadstrešnicom.
011	1KI	007	007	Zatim je načinio prestoni trem, to jest, sudski trem gde je delio pravdu; bio je obložen kedrovinom od poda do krova.
011	1KI	007	008	U njegovoj kući gde je prebivao, bio je drugi trem iza onog trema. On je napravio dom kao taj trem za faraonovu ćerku kojom se oženio.
011	1KI	007	009	Sve ovo je bilo od skupocenog kamena, tesanog na meru i sečenog testerom, i iznutra i spolja, od poda do krova, i spolja do velikog dvorišta.
011	1KI	007	010	Temelj je bio od velikog i skupocenog kamenja, veličine od osam i deset lakata.
011	1KI	007	011	Odozgo je bilo skupoceno kamenje tesano po meri, i kedrove daske.
011	1KI	007	012	Veliki trem je imao unaokolo tri reda tesanog kamenja i jedan red kedrovih balvana, kao unutrašnje dvorište Doma Gospodnjeg i hramski trem.
011	1KI	007	013	Car Solomon je poslao poruku Hiramu iz Tira i pozvao ga.
011	1KI	007	014	On je bio sin jedne udovice iz Neftalimovog plemena, kome je otac bio iz Tira. On je bio umetnik bronzarski. Hiram je bio veoma vešt i uman, pa je svašta umeo da napravi od bronze. On je došao k caru Solomonu i uradio mu sav posao.
011	1KI	007	015	Salio je dva stuba od bronze; jedan stub je bio osamnaest lakata visok, a dvanaest lakata mu je bio obim unaokolo. Drugi stub je bio jednak prvom.
011	1KI	007	016	Zatim je načinio dva oglavlja salivena od bronze da se stave odozgo na stubove. Jedno oglavlje je bilo visoko pet lakata, a drugo oglavlje je takođe bilo visoko pet lakata.
011	1KI	007	017	Na oglavljima, koja su bila na vrhu stubova, načinio je prepletene pletenice i vrpce u obliku lanaca; sedam na jednom oglavlju i sedam na drugom oglavlju.
011	1KI	007	018	Na ta dva oglavlja je napravio i dva reda narova oko jedne pletenice da pokrivaju oglavlje na vrhu stubova; isto je napravio i na drugom oglavlju.
011	1KI	007	019	Na ta dva oglavlja na vrhu stubova u tremu, bili su napravljeni ljiljani od četiri lakta.
011	1KI	007	020	Na oglavljima oba stuba, iznad i ispod pletenica, bilo je dve stotine narova u dva reda svuda oko oba oglavlja.
011	1KI	007	021	Takve stubove je postavio na tremu Doma; desni stub je nazvao Jakin, a levi stub je nazvao Voaz.
011	1KI	007	022	Na vrhu stubova bili su vešto izrađeni ljiljani. Tako je rad na stubovima bio završen.
011	1KI	007	023	Zatim je izradio more od iskovanog metala. Bilo je sasvim okruglo i imalo je deset lakata od jednog kraja do drugog; bilo je pet lakata visoko, a u obimu je bilo trideset lakata, mereno užetom.
011	1KI	007	024	Ispod ruba su mu bili ukrasi u obliku cvetnih latica svuda oko njega, po deset na svaki lakat, kojima je bilo optočeno more unaokolo; dva je reda latica bilo saliveno s njim.
011	1KI	007	025	[More] je stajalo na dvanaest volova; tri su gledala na sever, tri su gledala na zapad, tri su gledala na jug, a tri su gledala na istok. More je stajalo na njima odozgo, a njihova zadnja strana je bila unutra.
011	1KI	007	026	Debljina mu je bila jedan pedalj, a rub mu je bio kao rub čaše, kao cvet ljiljana, i primalo je dve hiljade vata.
011	1KI	007	027	Zatim je načinio deset podnožja od bronze; svako podnožje je bilo po četiri lakta u dužinu, četiri lakta u širinu, i tri lakta u visinu.
011	1KI	007	028	A podnožja su bila ovako napravljena: okviri su bili pričvršćeni između uglova.
011	1KI	007	029	Na okvirima meću uglovima bili su lavovi, volovi i heruvimi, a odozgo na uglovima su bili stubići. Ispod i iznad lavova i volova bio je iskovan venac.
011	1KI	007	030	Ispod svakog podnožja bila su po četiri bronzana točka s bronzanim osovinama, a na četiri ugla bili su držači. Držači pod svakom umivaonicom bili su sliveni sa svakim vencem.
011	1KI	007	031	Otvor unutar podnožja, bio je jedan pedalj. Otvor je bio okrugao, a sa svojim postoljem bio je pedalj i po. Na otvoru su bili urezani ukrasi; ali oplate nisu bile okrugle, nego četvrtaste.
011	1KI	007	032	Četiri točka su bila ispod oplata, a osovine točkova su bile pričvršćene na postolje. Visina svakog točka bila je lakat i po.
011	1KI	007	033	Točkovi su bili napravljeni kao točkovi za kola; njihove osovine, glavnjače, naplaci i paoci, sve je bilo liveno.
011	1KI	007	034	Bila su četiri držača na četiri ugla; držači su bili spojeni s postoljem.
011	1KI	007	035	Na vrhu postolja bio je okrugli remen pola lakta visine. Držači i oplate su bili pričvršćeni za vrh postolja.
011	1KI	007	036	Na njegovim uglovima i oplatama izrezao je heruvime, lavove i palme, gde god je bilo mesta, i vence svuda unaokolo.
011	1KI	007	037	Na taj je način načinio deset podnožja; svi su bili jednako saliveni, jednake mere i oblika.
011	1KI	007	038	Načinio je i deset umivaonica od bronze, koje su zahvatale po četrdeset vata; svaka umivaonica je imala obim od četiri lakta, i svaka je umivaonica zahvatala po četrdeset vata. Po jedna umivaonica je stajala na svakom od deset podnožja.
011	1KI	007	039	Namestio je pet podnožja na desnoj strani Doma, i pet na levoj strani Doma. More je postavio na desnu stranu, prema jugoistoku.
011	1KI	007	040	Hiram je napravio i lonce, lopatice i kotliće. Tako je Hiram dovršio sav posao koji je radio na Domu Gospodnjem za cara Solomona:
011	1KI	007	041	Dva stuba i dva okrugla oglavlja na vrhu dva stuba, i dve pletenice da pokrivaju ta dva oglavlja na vrhu dva stuba;
011	1KI	007	042	četiri stotine narova na dve pletenice; dva reda narova na svakoj pletenici, da pokrivaju dva okrugla oglavlja na vrhu stubova;
011	1KI	007	043	deset podnožja i deset umivaonica na njima;
011	1KI	007	044	jedno more i dvanaest volova ispod mora;
011	1KI	007	045	lonce, lopatice i kotliće. Svi sudovi koje je Hiram napravio caru Solomonu za Dom Gospodnji, bili su od uglačane bronze.
011	1KI	007	046	Car ih je lio u glinenim kalupima, u dolini Jordana, između Sokota i Sartana.
011	1KI	007	047	Solomon nije merio sve sudove, jer ih je bilo mnogo; nije se tražio izveštaj o težini bronze.
011	1KI	007	048	Solomon je napravio i sve ostalo posuđe koje je bilo u Domu Gospodnjem: zlatni žrtvenik, zlatni sto na kome je bio prineseni hleb,
011	1KI	007	049	svećnjake od čistog zlata, pet s desne strane i pet s leve strane ispred Svetinje nad svetinjama; latice, svetiljke i mašice od zlata;
011	1KI	007	050	čaše, usekače i kotliće; kadionice i tepsije od čistog zlata; zlatne prevornice za vrata unutrašnjeg Doma – za Svetinju nad svetinjama i za vrata velike dvorane.
011	1KI	007	051	Tako je bio dovršen sav posao koji je car Solomon uradio za Dom Gospodnji. Zatim je uneo u riznicu Doma Gospodnjeg stvari koje je njegov otac David posvetio: srebro, zlato, i posuđe.
011	1KI	008	001	Tada je Solomon okupio u Jerusalimu izrailjske starešine, sve plemenske knezove i vođe izrailjskih porodica, da prenesu Kovčeg saveza Gospodnjeg iz Davidovog grada, sa Siona.
011	1KI	008	002	Svi Izrailjci su se okupili kod cara Solomona na praznik u mesecu Etanimu, što je sedmi mesec.
011	1KI	008	003	Kad su došle sve izrailjske starešine, sveštenici su poneli Kovčeg.
011	1KI	008	004	Poneli su i Kovčeg Gospodnji i Šator od sastanka i sve sveto posuđe, koje je bilo u Šatoru; nosili su ih sveštenici i Leviti.
011	1KI	008	005	A car Solomon i sva zajednica Izrailjaca, koji su se okupili kod njega pred Kovčegom, prinosili su na žrtvu toliko sitne i krupne stoke da ih se nije moglo izbrojiti ni proračunati.
011	1KI	008	006	Zatim su sveštenici doneli Kovčeg saveza Gospodnjeg na njegovo mesto, u unutrašnje Svetilište Doma, u Svetinju nad svetinjama, pod krila heruvima.
011	1KI	008	007	Naime, heruvimi su imali raširena krila nad Kovčegom, tako da su od gore zaklanjali Kovčeg i njegove drške.
011	1KI	008	008	Drške su bile toliko dugačke da su se njihovi krajevi videli iz Svetilišta ispred Svetinje nad svetinjama. Ipak, nisu se videle spolja. Tamo su do dana današnjeg.
011	1KI	008	009	U Kovčegu nije bilo ničeg osim dve kamene ploče, koje je tamo položio Mojsije na Horivu, kad je Gospod sklopio savez sa Izrailjcima, nakon što su izašli iz Egipta.
011	1KI	008	010	Kad su sveštenici izašli iz Svetilišta, oblak je ispunio Dom Gospodnji.
011	1KI	008	011	Sveštenici nisu mogli da stoje i obavljaju službu zbog oblaka, jer je slava Gospodnja ispunila Dom Gospodnji.
011	1KI	008	012	Tada Solomon reče: „Gospod je rekao da će prebivati u gustoj tami.
011	1KI	008	013	Ja sam ti sagradio veličanstveni Dom, stan gde ćeš prebivati doveka.“
011	1KI	008	014	Zatim se car okrenuo i blagoslovio sav zbor Izrailjev, dok je sav zbor Izrailjev stajao.
011	1KI	008	015	Tada reče: „Neka je blagosloven Gospod, Bog Izrailjev, koji je svojom rukom izvršio ono što je svojim ustima obećao mome ocu Davidu, rekavši:
011	1KI	008	016	’Od dana kad sam izveo svoj narod Izrailj iz Egipta, nisam izabrao grad među svim plemenima Izrailjevim da se sagradi Dom gde bi prebivalo moje ime; ali sam izabrao Davida da vlada nad mojim narodom Izrailjem.’
011	1KI	008	017	Moj otac David je naumio da sazida Dom imenu Gospoda, Boga Izrailjevog.
011	1KI	008	018	No, Gospod reče mome ocu Davidu:’Dobro si učinio što si u svom srcu naumio da sazidaš Dom mome imenu.
011	1KI	008	019	Ipak, nećeš ti sagraditi Dom, nego će tvoj sin, koji je potekao iz tvojih bedara, sagraditi Dom mome imenu.’
011	1KI	008	020	Gospod je održao obećanje, te sam ja nasledio svoga oca Davida na Izrailjevom prestolu, kako je Gospod obećao, i izgradio Dom imenu Gospoda, Boga Izrailjevog.
011	1KI	008	021	Postavio sam i mesto za Kovčeg, gde je savez Gospodnji, koji je on sklopio sa našim precima kad ih je izveo iz Egipta.“
011	1KI	008	022	Solomon je stao pred žrtvenik Gospodnji, ispred sveg zbora Izrailjevog, ispružio ruke prema nebu
011	1KI	008	023	i rekao: „O, Gospode, Bože Izrailjev, nema Boga kao što si ti, gore na nebesima, ni dole na zemlji, koji čuvaš savez i milost svojim slugama koji hodaju pred tobom svim svojim srcem.
011	1KI	008	024	Ti si ispunio što si rekao svome sluzi, mome ocu Davidu; što si rekao svojim ustima, to si izvršio svojom rukom, kao što je to danas.
011	1KI	008	025	A sad, Gospode, Bože Izrailjev, održi što si obećao svome sluzi, mome ocu Davidu, kad si rekao:’Neće ti nestati potomka preda mnom koji će sedeti na Izrailjevom prestolu, samo ako tvoji sinovi budu pazili na svoj put i hodili preda mnom, kao što si ti hodio preda mnom.’
011	1KI	008	026	A sad, Bože Izrailjev, neka se ispuni tvoja reč, koju si rekao svome sluzi, mome ocu Davidu.
011	1KI	008	027	Ali zar će Bog zaista boraviti na zemlji? Ni najviša te nebesa ne mogu obuhvatiti, a kamoli ovaj Dom što sam sagradio.
011	1KI	008	028	Obazri se na molitvu sluge svoga i na njegovu molbu, Gospode Bože; poslušaj vapaj i molitvu, koju sluga tvoj upućuje danas pred tobom.
011	1KI	008	029	Neka tvoje oči motre na ovaj Dom i noću i danju, prema mestu za koje si rekao:’Moje će ime biti tamo’, kako bi čuo molitvu koju ti sluga tvoj upućuje na ovom mestu.
011	1KI	008	030	Počuj preklinjanje svoga sluge i svoga naroda Izrailja kojim se mole na ovom mestu. Poslušaj na nebu, na mestu gde prebivaš – poslušaj i oprosti.
011	1KI	008	031	Kad neko zgreši protiv svog bližnjega, te se od njega traži da se zakune, i on dođe i zakune se pred tvojim žrtvenikom u ovom Domu,
011	1KI	008	032	ti čuj s nebesa i deluj, te osudi onoga koji je učinio bezakonje svaljujući na njegovu glavu prema onome što je učinio. A pravednika nagradi prema njegovoj pravednosti.
011	1KI	008	033	Ako tvoj narod Izrailj bude poražen od neprijatelja zato što su zgrešili protiv tebe, ali se pokaju pred tobom i daju slavu tvome imenu, pa se pomole i preklinju za milost u ovom Domu,
011	1KI	008	034	ti čuj na nebesima i oprosti greh svoga naroda Izrailja, i vrati ih u zemlju koju si dao njihovim precima.
011	1KI	008	035	Ako se nebo zatvori i ne daje kišu, jer su zgrešili protiv tebe, pa se pomole na ovom mestu, te odaju slavu tvome imenu i pokaju se za svoje grehe, pošto ih poniziš,
011	1KI	008	036	ti čuj na nebesima i oprosti greh svojih slugu, svoga naroda Izrailja. I kad ih naučiš dobrom putu da po njemu hode, pošalji kišu svojoj zemlji, koju si dao svome narodu u nasledstvo.
011	1KI	008	037	Ako zemlju zadesi glad, ili pomor, suša, kukolj, skakavci, gusenice, ili kad ih neprijatelj opkoli u kojem od njihovih gradova; kakva god da je pošast ili bolest,
011	1KI	008	038	pa bilo ko od sveg tvog naroda Izrailja oseti tegobu u svom srcu i uputi molitvu ili molbu šireći ruke prema ovom Domu,
011	1KI	008	039	usliši na nebesima, na tvom Prebivalištu. Oprosti i deluj: daj svakome po svim njegovim delima, jer ti znaš njegovo srce – samo ti znaš srce svih ljudi –
011	1KI	008	040	da bi te se bojali u sve dane dok žive u zemlji koju si dao njihovim ocima.
011	1KI	008	041	Ako i stranac, koji nije od tvog naroda Izrailja, dođe iz daleke zemlje radi tvog imena,
011	1KI	008	042	jer će se čuti za tvoje veliko ime i za tvoju moćnu ruku i ispruženu mišicu – ako dođe i pomoli se u ovom Domu –
011	1KI	008	043	usliši ga na nebesima, na tvom Prebivalištu, i učini sve za šta ti ovaj stranac zavapi, da bi narodi na zemlji upoznali tvoje ime i da bi te se bojali, kao tvoj narod Izrailj, i da bi znali da se tvoje ime priziva nad ovim Domom koji sam sagradio.
011	1KI	008	044	Ako tvoj narod izađe u boj protiv svoga neprijatelja putem kojim ga ti pošalješ, i oni se pomole Gospodu prema gradu koji si izabrao, i prema Domu koji sam sagradio tvome imenu,
011	1KI	008	045	čuj na nebesima njihovu molitvu i njihovu molbu, te im dodeli pravdu.
011	1KI	008	046	Ako zgreše protiv tebe – jer nema čoveka koji ne čini greh – i ti se razgneviš na njih i izručiš ih njihovim neprijateljima, koji ih odvedu kao zarobljenike u neprijateljsku zemlju, bilo daleko ili blizu,
011	1KI	008	047	ako tada dođu k sebi u zemlji u kojoj su zarobljeni i pokaju se, te se počnu moliti tebi u zemlji svojih porobljivača, govoreći:’Zgrešili smo, učinili smo nepravdu, skrivili smo’,
011	1KI	008	048	pa se vrate k tebi svim srcem i svom dušom u zemlji svojih neprijatelja koji su ih porobili, i pomole se tebi prema svojoj zemlji koju si dao njihovim ocima i prema gradu koji si izabrao i prema Domu koji sam sagradio za tvoje ime,
011	1KI	008	049	ti čuj na nebesima, na tvom Prebivalištu, njihovu molitvu i molbu, i učini im po pravdi.
011	1KI	008	050	Tada oprosti svome narodu, koji je zgrešio protiv tebe i za sve prestupe koji su učinili protiv tebe, i smiluj im se pred njihovim porobljivačima da bi se oni smilovali na njih.
011	1KI	008	051	Jer oni su tvoj narod i tvoje nasledstvo, koga si izveo iz Egipta, iz topionice gvožđa.
011	1KI	008	052	Neka tvoje oči bdiju nad molbom tvoga sluge i nad molbom tvoga naroda Izrailja, i usliši ih kad god te prizovu.
011	1KI	008	053	Jer ti si ih, Gospode Bože, izdvojio sebi za nasledstvo od svih naroda na zemlji, kao što si rekao preko svoga sluge Mojsija, kad si izveo naše očeve iz Egipta.“
011	1KI	008	054	Kad je Solomon završio svu ovu molitvu i molbu koju je uputio Gospodu, ustao je ispred žrtvenika Gospodnjeg gde je klečao na svojim kolenima s raširenim rukama prema nebu.
011	1KI	008	055	Zatim se uspravio, pa je gromkim glasom blagoslovio sav zbor Izrailjev, rekavši:
011	1KI	008	056	„Neka je blagosloven Gospod koji je dao počinak svome narodu Izrailju, kao što je obećao; nijedna reč nije ostala neispunjena od svih dobrih obećanja koje je dao preko svoga sluge Mojsija.
011	1KI	008	057	Neka Gospod, Bog naš, bude s nama kao što je bio s našim ocima; neka nas ne napusti i ne ostavi.
011	1KI	008	058	Neka prikloni naša srca k sebi, da sledimo sve njegove puteve, i da držimo njegove zapovedi, propise i odredbe, koje je zapovedio našim ocima.
011	1KI	008	059	Neka ove reči što sam izmolio pred Gospodom, budu blizu Gospoda, Boga našega, danju i noću, da bi dan za danom činio pravdu svome sluzi i svome narodu Izrailju,
011	1KI	008	060	te da bi svi narodi na zemlji znali da Gospod jeste Bog i da nema drugog.
011	1KI	008	061	Stoga, neka vaše srce bude potpuno predano Gospodu, Bogu našem, sledeći njegove propise i držeći njegove zapovedi, kao ovoga dana.“
011	1KI	008	062	Zatim su car i sav izrailjski narod s njim prineli žrtve pred Gospodom.
011	1KI	008	063	Solomon je prineo Gospodu kao žrtvu mira dvadeset dve hiljade goveda i stotinu dvadeset hiljada ovaca. Tako su car i svi Izrailjci posvetili Dom Gospodnji.
011	1KI	008	064	Tog dana je car posvetio središte dvorišta, koje je ispred Doma Gospodnjeg. Naime, tamo je prineo žrtvu svespalnicu, žitnu žrtvu, i salo žrtava mira, pošto je bronzani žrtvenik koji je bio pred Gospodom bio premalen da bi na njega stale žrtve svespalnice, žitne žrtve i salo žrtava mira.
011	1KI	008	065	U to vreme je Solomon, sa svim Izrailjem, priredio svečanost – veliki sabor pred Gospodom, Bogom našim, s narodom od Levo-Amata do Egipatskog potoka, sedam dana i još sedam dana, ukupno četrnaest dana.
011	1KI	008	066	Osmog dana je otpremio narod, a oni su blagoslovili cara i otišli svojim kućama, veseleći se i radujući se u srcu zbog sveg dobra što je Gospod učinio svome sluzi Davidu i svome narodu Izrailju.
011	1KI	009	001	Kad je Solomon dovršio gradnju Doma Gospodnjeg, carevog dvora, i svega što je Solomon želeo da uradi,
011	1KI	009	002	Gospod se javio Solomonu po drugi put, kao kad mu se ukazao u Gavaonu.
011	1KI	009	003	Gospod mu reče: „Čuo sam tvoju molitvu i tvoju molbu koju si izmolio preda mnom. Posvetio sam ovaj Dom koji si sagradio da tamo postaviš moje ime zauvek. Moje oči i moje srce biće uvek tamo.
011	1KI	009	004	A ti, ako budeš hodao preda mnom kao što je hodao tvoj otac David u čestitosti srca i pravednosti, prema svemu što sam ti zapovedio, i budeš čuvao moje propise i uredbe,
011	1KI	009	005	učvrstiću tvoj carski presto nad Izrailjem doveka, kao što sam obećao tvome ocu Davidu, rekavši:’Nikad ti neće ponestati naslednika na Izrailjevom prestolu.’
011	1KI	009	006	Ali ako se vi ili vaši potomci odvratite od mene, te ne budete čuvali moje zapovedi i propise, koje sam stavio pred vas da ih sledite, pa odete da služite drugim bogovima i da im se klanjate –
011	1KI	009	007	istrebiću Izrailja sa lica zemlje koju sam vam dao, a Dom koji sam posvetio za svoje ime odbaciću od sebe, pa će Izrailj postati predmet ismejavanja i ruganja među svim narodima.
011	1KI	009	008	A svako ko bude prolazio pored ovog Doma, koji je sada uzvišen, biće zaprepašten, pa će zviždati i govoriti:’Zašto je Gospod postupio ovako sa ovom zemljom i sa ovim Domom?’
011	1KI	009	009	Tada će im reći:’Zato što su napustili Gospoda, Boga svoga, koji je izveo njihove očeve iz Egipta, i prigrlili druge bogove klanjajući im se i služeći im. Zato je Gospod doveo na njih svu ovu nevolju.’“
011	1KI	009	010	Kad se navršilo dvadeset godina u toku kojih je Solomon sagradio dve građevine, Dom Gospodnji i carev dvor,
011	1KI	009	011	car Solomon je dao Hiramu dvadeset gradova na području Galileje, pošto je Hiram, tirski car, snabdevao Solomona kedrovim drvetom, čempresovim drvetom i zlatom koliko god je želeo.
011	1KI	009	012	Ali kad je Hiram došao da vidi gradove koje mu je Solomon dao, nije bio zadovoljan s njima.
011	1KI	009	013	Tada je rekao: „Kakvi su to gradovi koje si mi dao, brate?“Zato se taj kraj zove „Kavul“, sve do danas.
011	1KI	009	014	Hiram je poslao caru stotinu dvadeset talanata zlata.
011	1KI	009	015	Ovo je izveštaj o prinudnom radu koji je car Solomon uveo, da bi sagradio Dom Gospodnji, svoj dvor, Milon, jerusalimske zidine, te Asor, Megido i Gezer.
011	1KI	009	016	A faraon, car Egipta, ode, osvoji Gezer i spali ga, a Hanance, stanovnike grada, pobije. Grad je dao u miraz svojoj ćerki, Solomonovoj ženi.
011	1KI	009	017	Potom je Solomon ponovo sagradio Gezer, i donji Vet-Oron;
011	1KI	009	018	pa Valat i Tadmor u pustinjskom kraju,
011	1KI	009	019	i sve Solomonove gradove-skladišta, gradove za njegova bojna kola, i gradove za konjanike, i sve što je Solomon poželeo da gradi u Jerusalimu, na Livanu i u svim krajevima gde je vladao.
011	1KI	009	020	A svim narodima koji su preostali od Amorejaca, Hetita, Ferežana, Evejaca, i Jevusejaca, koji nisu Izrailjci –
011	1KI	009	021	njihovim potomcima koji su ostali posle njih u zemlji, a koje Izrailjci nisu mogli istrebiti – Solomon je nametnuo prinudni rad do današnjeg dana.
011	1KI	009	022	Ipak, Solomon nije učinio nijednog Izrailjca robom; oni su bili ratnici, njegove sluge, glavari, zapovednici, i zapovednici njegovih bojnih kola i konjice.
011	1KI	009	023	Oni su bili i nadzornici nad Solomonovim poslom; bilo je pet stotina pedeset onih, koji su nadgledali narod koji je obavljao posao.
011	1KI	009	024	Zatim se faraonova ćerka preselila iz Davidovog grada u njenu kuću koju je Solomon sagradio za nju. Tada je sagradio i Milon.
011	1KI	009	025	Solomon je triput godišnje prinosio žrtve svespalnice i žrtve mira na žrtveniku, koji je sagradio za Gospoda, a sa njima je palio kad pred Gospodom. Tako je dovršio Dom.
011	1KI	009	026	Car Solomon je načinio i brodove u Esion-Geveru, koji se nalazi kod Elata na obali Crvenog Mora, u Edomu.
011	1KI	009	027	Hiram je na ove brodove poslao svoje sluge, pomorce, koji su bili iskusni na moru, zajedno sa Solomonovim slugama.
011	1KI	009	028	Oni su otišli u Ofir i odande uzeli četiri stotine dvadeset talanata zlata i doneli ga caru Solomonu.
011	1KI	010	001	Glas o Solomonovoj slavi radi imena Gospodnjeg, došao je do carice od Save, pa je došla da ga iskuša zagonetkama.
011	1KI	010	002	Došla je u Jerusalim sa veoma velikom pratnjom, s kamilama koje su nosile balzam, i veoma mnogo zlata i dragog kamenja. Došavši k Solomonu, rekla mu je sve što joj je bilo na umu.
011	1KI	010	003	Solomon joj je odgovorio na sva pitanja; caru ništa nije bilo nepoznato, ništa što nije mogao da joj odgovori.
011	1KI	010	004	Kad je carica od Save videla svu Solomonovu mudrost i dvor koji je sagradio,
011	1KI	010	005	hranu za njegovim stolom, odaje njegovih dvorana, dvorenje njegove posluge i njihovu odeću, njegove peharnike, i njegove žrtve svespalnice koje je prineo u Domu Gospodnjem, ostala je bez daha.
011	1KI	010	006	Tada je rekla caru: „Istinit je glas koji sam čula u svojoj zemlji o tvojim delima i mudrosti,
011	1KI	010	007	ali nisam htela da verujem glasovima dok nisam došla i videla svojim očima. Eto, ni pola mi nije rečeno; tvoja mudrost i bogatstvo prevazilaze glas koji sam čula.
011	1KI	010	008	Blago tvojim ženama i blago ovim tvojim slugama što uvek stoje pred tobom i slušaju tvoju mudrost!
011	1KI	010	009	Blagosloven da je Gospod, Bog tvoj, kome si po volji, i koji te je postavio na presto Izrailjev! Zbog svoje večne ljubavi prema Izrailju, Gospod te je učinio carem, da deliš pravdu i pravednost.“
011	1KI	010	010	Zatim je dala caru stotinu dvadeset talanata zlata, veoma mnogo balzama i dragog kamenja. I nikada više nije došlo toliko takvog balzama koliko je carica od Save dala caru Solomonu.
011	1KI	010	011	Uz to su Hiramove lađe, koje su donosile zlato iz Ofira, donele iz Ofira veoma veliku količinu almugovog drveta i dragog kamenja.
011	1KI	010	012	Car je od almugovog drveta napravio potporne stubove za Gospodnji Dom i za carev dvor, i lire i harfe za svirače. Takvog almugovog drveta nije više došlo, niti se videlo do dana današnjeg.
011	1KI	010	013	Car Solomon je dao carici od Save sve što je poželela i tražila, osim onoga što joj je darovao od svog carskog obilja. Zatim se sa svojim slugama vratila u svoju zemlju.
011	1KI	010	014	Težina zlata, koje je dolazilo Solomonu svake godine, iznosila je šest stotina šezdeset šest talanata,
011	1KI	010	015	pored onoga što je dolazilo od putujućih trgovaca i preprodavaca, i od svih arapskih careva i upravitelja zemlje.
011	1KI	010	016	Car Solomon je načinio dve stotine velikih štitova od kovanog zlata – šest stotina šekela zlata po jednom štitu,
011	1KI	010	017	i tri stotine malih štitova od kovanog zlata – tri mine zlata po jednom štitu. Car ih je stavio u kuću Livanske šume.
011	1KI	010	018	Car je napravio i veliki presto od slonove kosti i optočio ga čistim zlatom.
011	1KI	010	019	Presto je imao šest stepenika. Vrh prestola je bio zaobljen sa zadnje strane, a sa svake strane sedišta bile su ručice pored kojih su stajala dva lava.
011	1KI	010	020	Dvanaest lavova je stajalo na šest stepenika s jedne i s druge strane. Takav nikada nije bio napravljen ni u jednom carstvu.
011	1KI	010	021	Sve čaše iz kojih je car Solomon pio bile su od zlata, a i sve posude iz kuće Livanske šume su bile od čistog zlata; u Solomonovo vreme srebru se nije davala velika vrednost.
011	1KI	010	022	Naime, car je imao tarsiske lađe, zajedno sa Hiramovim lađama. Jednom u tri godine, tarsiske lađe su dolazile i donosile zlato, srebro, slonovu kost, majmune i paune.
011	1KI	010	023	Tako je car Solomon nadmašio sve zemaljske careve u bogatstvu i mudrosti.
011	1KI	010	024	Sav je svet tražio prijem kod Solomona, da čuju njegovu mudrost, koju mu je Bog stavio u srce.
011	1KI	010	025	Svaki od njih je donosio dar: predmete od srebra i zlata, odeću, oružje, balzam, konje i mazge, godinu za godinom.
011	1KI	010	026	Solomon je nakupio bojna kola i konje. Imao je hiljadu četiri stotine bojnih kola i dvanaest hiljada konja, koje je razmestio po gradovima za bojna kola, i kod cara u Jerusalimu.
011	1KI	010	027	Car je učinio da srebra u Jerusalimu bude kao kamenja, a kedrovog drveta mnogo kao divljih smokava u ravnici.
011	1KI	010	028	Solomon je uvozio konje iz Egipta i Kue. Carevi trgovci su ih kupovali u Kui po [određenoj] ceni.
011	1KI	010	029	Bojna kola koja su dolazila iz Egipta koštala su šest stotina srebrnih [šekela], a konj stotinu pedeset. Tako su preko carevih trgovaca snabdevali sve hetitske i aramejske careve.
011	1KI	011	001	Car Solomon je, osim faraonove ćerke, voleo mnoge strane žene: Moavke, Amonke, Edomke, Sidonke i Hetitke.
011	1KI	011	002	One su bile od naroda za koje je Gospod rekao Izrailjcima: „Ne stupajte u brak sa njima, niti oni s vama, jer će zavesti vaše srce da sledite njihove bogove.“Solomon se takvima priklanjao i voleo ih.
011	1KI	011	003	Imao je sedam stotina žena carskog roda i tri stotine inoča. One su zavele njegovo srce.
011	1KI	011	004	Kad je Solomon ostareo njegove žene su zavele njegovo srce da sledi druge bogove, tako da njegovo srce nije bilo sasvim s Gospodom, Bogom svojim, kao što je bilo srce njegovog oca Davida.
011	1KI	011	005	Solomon je sledio Aštartu, boginju Sidonaca, i Moloha, gadost Amonaca.
011	1KI	011	006	Tako je učinio zlo u Gospodnjim očima, i nije potpuno sledio Gospoda, kao njegov otac David.
011	1KI	011	007	Tada je Solomon sagradio uzvišicu za Hamosa, gadost Moavaca, na gori kod Jerusalima, i Moloha, gadost Amonaca.
011	1KI	011	008	Tako je činio za sve svoje žene strankinje, koje su palile kad i prinosile žrtve svojim bogovima.
011	1KI	011	009	Gospod se razgnevio na Solomona, zato što mu se srce odvratilo od Gospoda, Boga Izrailjevog, koji mu se dvaput ukazao,
011	1KI	011	010	zapovedivši mu da ne sledi druge bogove. Ipak, on nije držao što je Gospod zapovedio.
011	1KI	011	011	Zato Gospod reče Solomonu: „Kada tako stoje stvari s tobom, i pošto nisi čuvao moj savez i moje odredbe koje sam ti zapovedio, jamačno ću otrgnuti carstvo od tebe i dati ga tvome sluzi.
011	1KI	011	012	No, to neću učiniti za tvog života radi tvog oca Davida, nego ću ga otrgnuti iz ruke tvog sina.
011	1KI	011	013	Međutim, neću otrgnuti od njega svo carstvo, nego ću dati jedno pleme tvome sinu radi Davida i radi Jerusalima koji sam izabrao.“
011	1KI	011	014	Tada je Gospod podigao protivnika Solomonu, Edomca Adada, iz carske loze u Edomu.
011	1KI	011	015	Naime, kad je David bio u Edomu, a Joav zapovednik otišao da sahrani poginule, pobio je sve muške u Edomu.
011	1KI	011	016	Joav i Izrailj su ostali tamo šest meseci, dok nije istrebio sve muške u Edomu.
011	1KI	011	017	Međutim, Adad pobegne sa nekim Edomcima, slugama svoga oca i dođe u Egipat. Adad je tada bio dečak.
011	1KI	011	018	Otišli su iz Madijana i došli u Faran. Iz Farana su poveli ljude sa sobom, pa su došli u Egipat, k faraonu, egipatskom caru. On mu je dao kuću i hranu, a dao mu je i zemlju.
011	1KI	011	019	Faraon je pokazao veliku blagonaklonost prema Adadu, te mu je dao za ženu svoju ćerku, sestru carice Tahpenese.
011	1KI	011	020	Tahpenesina sestra mu je rodila sina Genuvata, koga je Tahpenesa othranila u faraonovom domu. Genuvat je živeo u faraonovom domu među faraonovim sinovima.
011	1KI	011	021	Kad je Adad čuo u Egiptu da je David počinuo sa svojim precima, i da je umro Joav zapovednik vojske, Adad reče faraonu: „Dozvoli mi da odem u svoju zemlju.“
011	1KI	011	022	Faraon mu reče: „Zar ti nešto nedostaje kod mene kad tražiš da ideš u svoju zemlju?“Ali on reče: „Ne, ipak, dozvoli mi da odem.“
011	1KI	011	023	Gospod je Solomonu podigao još jednog protivnika, Rezona, sina Elijadinog, koji je odbegao od svoga gospodara Adad-Ezera, sovskog cara.
011	1KI	011	024	On je okupio oko sebe ljude postavši zapovednik čete odmetnika, koje je David pobio. Oni su otišli u Damask, nastanili se u njemu, i postavili ga za cara u Damasku.
011	1KI	011	025	On je bio protivnik Izrailju u sve dane Solomonove, osim Adada koji je stvarao neprilike; vladao je nad Aramom i prezirao Izrailj.
011	1KI	011	026	Jerovoam, sin Navatov, Jefremovac iz Saride i Solomonov sluga, kome se majka zvala Seruja, udovica, takođe se pobunio protiv cara.
011	1KI	011	027	Ovo je razlog zašto se pobunio protiv cara. Solomon je izgradio Milon i zatvorio prolom u gradu svoga oca Davida.
011	1KI	011	028	Jerovoam je bio sposoban čovek. Kad je Solomon video kako mladić obavlja posao, postavio ga je za nadglednika prinudnog rada sveg doma Josifovog.
011	1KI	011	029	U to vreme, kad je Jerovoam izlazio iz Jerusalima, naiđe na njega putem prorok Ahija, Silomljanin zaogrnut novim ogrtačem. Kad su njih dvojica bili sami u polju,
011	1KI	011	030	Ahija uze sa sebe novi ogrtač, pocepa ga na dvanaest delova
011	1KI	011	031	i reče Jerovoamu: „Uzmi sebi deset delova, jer govori Gospod, Bog Izrailjev:’Evo, istrgnuću carstvo iz Solomonovih ruku, pa ću ti dati deset plemena.
011	1KI	011	032	Jedno pleme će ostati njemu radi moga sluge Davida i radi Jerusalima, koji sam izabrao od svih plemena Izrailjevih.
011	1KI	011	033	Jer, oni su me ostavili da se klanjaju Aštarti, boginji Sidonaca, Hamosu, moavskom bogu i Molohu, bogu Amonaca, i nisu sledili moje puteve, ni vršili što je pravo u mojim očima, niti su držali moje odredbe i propise kao [Solomonov] otac David.
011	1KI	011	034	Ipak, neću oduzeti sve carstvo iz njegovih ruku, jer sam ga postavio za kneza dok god je živ, radi moga sluge Davida koga sam izabrao, koji je držao moje zapovesti i odredbe.
011	1KI	011	035	Uzeću carstvo iz ruku njegovog sina, pa ću ti dati deset plemena.
011	1KI	011	036	A njegovom sinu daću jedno pleme, da Davidu ostane zauvek svetiljka preda mnom u Jerusalimu, gradu koji sam izabrao za sebe, da tamo postavim svoje ime.
011	1KI	011	037	A tebe ću postaviti da vladaš nad svime što ti duša želi, i bićeš car nad Izrailjem.
011	1KI	011	038	Ako budeš slušao sve što ti zapovedim, i budeš sledio moje puteve i činio što je pravo u mojim očima, ako budeš držao moje odredbe i zapovesti, kao što je činio moj sluga David, biću s tobom i podići ću ti trajni dom, kao što sam podigao Davidu, i daću ti Izrailj.
011	1KI	011	039	Zbog ovoga ću poniziti Davidovo potomstvo, ali ne zauvek.’“
011	1KI	011	040	Solomon je nastojao da ubije Jerovoama, ali je Jerovoam ustao i pobegao u Egipat, k Sisaku, caru egipatskom. Tamo je ostao do Solomonove smrti.
011	1KI	011	041	Ostala Solomonova dela, i sve što je postigao, i njegova mudrost, nisu li zapisana u Knjizi dela Solomonovih?
011	1KI	011	042	Car Solomon je vladao u Jerusalimu nad svim Izrailjem četrdeset godina.
011	1KI	011	043	Kad je Solomon počinuo sa svojim precima sahranili su ga u Davidovom gradu. Na njegovo mesto se zacario njegov sin Rovoam.
011	1KI	012	001	Rovoam ode u Sihem, jer je sav Izrailj došao u Sihem da ga zacare.
011	1KI	012	002	Kad je to čuo Jerovoam, sin Navatov, vratio se iz Egipta. Naime, on je još uvek bio u Egiptu, gde je pobegao od cara Solomona.
011	1KI	012	003	Tada su poslali po njega i pozvali ga. Kad su Jerovoam i sav zbor Izrailjev došli, rekli su Rovoamu:
011	1KI	012	004	„Tvoj otac nam je stavio težak jaram; stoga, olakšaj nam tešku službu svoga oca i njegov teški jaram koji nam je nametnuo, pa ćemo ti služiti.“
011	1KI	012	005	On im odgovori: „Idite i vratite se k meni za tri dana.“Narod ode.
011	1KI	012	006	Rovoam se posavetovao sa starešinama koji su bili u službi njegovog oca dok je bio živ. Reče im: „Šta mi vi savetujete? Kakav odgovor da dam ovom narodu?“
011	1KI	012	007	Oni mu odgovoriše: „Ako se danas pokažeš kao sluga ovom narodu i budeš im služio, i ako im odgovoriš prijatnim rečima, oni će ti biti sluge zauvek.“
011	1KI	012	008	Međutim, on je odbacio savet koji su mu dale starešine. Zatim se posavetovao sa mladićima koji su odrasli s njim, a koji su sada bili u njegovoj službi.
011	1KI	012	009	On ih upita: „Šta vi savetujete? Kakav odgovor da dam ovom narodu, koji mi reče:’Olakšaj nam jaram koji nam je nametnuo tvoj otac?’“
011	1KI	012	010	Mladići koji su odrasli s njim rekoše: „Ovako reci tom narodu, koji ti je rekao:’Tvoj otac nam je stavio težak jaram, a ti nam jaram olakšaj.’ Ti im, dakle, ovako reci:’Moj mali prst je deblji od bedara moga oca.
011	1KI	012	011	Stoga, moj otac vam je natovario težak jaram, a ja ću još dodati na njega; moj otac vas je šibao bičevima, a ja ću vas šibati škorpijama.’“
011	1KI	012	012	Trećeg dana Jerovoam i sav Izrailj dođu Rovoamu, pošto je car rekao: „Vratite se k meni za tri dana.“
011	1KI	012	013	Car im odgovori grubo, odbacujući savet koji su mu dale starešine.
011	1KI	012	014	Rekao im je po savetu mladića: „Moj otac vam je natovario težak jaram, a ja ću još dodati na vaš teret; moj otac vas je šibao bičevima, a ja ću vas šibati škorpijama.“
011	1KI	012	015	Ali car nije poslušao narod, jer je Gospod tako uredio, da bi ispunio svoju reč, koju je Gospod rekao Jerovoamu, sinu Navatovom, preko Ahije Silomljanina.
011	1KI	012	016	Kad je sav Izrailj video da ih car nije poslušao, narod odgovori caru: „Kakav deo mi imamo s Davidom? Nema nama nasledstva sa sinom Jesejevim! U svoje šatore, Izrailju! Sad se, Davide, sam brini za svoj dom!“Zatim su se Izrailjci vratili svojim kućama.
011	1KI	012	017	Car Rovoam je vladao samo nad Izrailjcima koji su živeli u Judinim gradovima.
011	1KI	012	018	Car Rovoam je poslao Adorama, nadzornika prinudnog rada, ali ga je sav Izrailj kamenovao, pa je poginuo. Car Rovoam se brzo pope u svoje kočije i pobeže u Jerusalim.
011	1KI	012	019	Tako se Izrailj pobunio protiv doma Davidovog sve do danas.
011	1KI	012	020	Kad je sav Izrailj čuo da se Jerovoam vratio, poslali su po njega i pozvali ga pred skupštinu. Tada su ga zacarili nad svim Izrailjem. Niko drugi nije ostao uz dom Davidov osim Judinog plemena.
011	1KI	012	021	Kad se Rovoam vratio u Jerusalim, sabrao je sav dom Judin i sve pleme Venijaminovo, stotinu osamdeset hiljada izabranih ratnika, da ratuju protiv doma Izrailjevog, da povrate carstvo Rovoamu, sinu Solomonovom.
011	1KI	012	022	Ali reč Božija dođe Semaju, čoveku Božijem:
011	1KI	012	023	„Reci Rovoamu, sinu Solomonovom, caru Judinom, i svem domu Judinom i Venijaminovom, i ostalom narodu:
011	1KI	012	024	’Ovako kaže Gospod: ne izlazite da ratujete protiv svoje braće Izrailjaca. Neka se svako vrati svojoj kući, jer ova stvar dolazi od mene.’“Tada su poslušali reč Gospodnju i vratili se kući, prema reči Gospodnjoj.
011	1KI	012	025	A Jerovoam je utvrdio Sihem, u Jefremovoj gori, i tu je živeo. Zatim se odselio odande i utvrdio Fanuil.
011	1KI	012	026	Jerovoam reče u svom srcu: „Sada bi carstvo moglo da se vrati domu Davidovom.
011	1KI	012	027	Ako ovaj narod bude nastavio da odlazi u Dom Gospodnji u Jerusalimu da prinosi žrtve, srce ovog naroda će se vratiti njihovom gospodaru Rovoamu, caru Judinom. Onda će me ubiti i vratiti se Rovoamu, caru Judinom.“
011	1KI	012	028	Kad je car razmislio o ovome, napravio je dva zlatna teleta i rekao narodu: „Dovoljno ste odlazili u Jerusalim. Evo, tvojih bogova, Izrailju, koji su te izveli iz egipatske zemlje!“
011	1KI	012	029	Jedno tele je postavio u Vetilju, a drugo u Danu.
011	1KI	012	030	To je bila prilika za greh jer je narod otišao pred ono tele u Danu.
011	1KI	012	031	On je podigao i kapele na uzvišicama, i postavio sveštenike iz redova naroda, koji nisu bili Leviti.
011	1KI	012	032	Zatim je Jerovoam uveo praznik osmog meseca, petnaestog dana, poput praznika u Judi, prinoseći žrtve na žrtveniku. Isto je učinio u Vetilju, žrtvujući teladima koje je napravio. U Vetilju je postavio sveštenike uzvišica koje je napravio.
011	1KI	012	033	Jerovoam je žrtvovao petnaestog dana, osmog meseca – onog meseca kad je u svom srcu naumio da uvede praznik za Izrailjce – na žrtveniku koji je sagradio u Vetilju. Žrtvovao je i kadio na žrtveniku.
011	1KI	013	001	Čovek Božiji dođe iz Jude u Vetilj po reči Gospodnjoj, dok je Jerovoam stajao kod žrtvenika da prinese kad.
011	1KI	013	002	On povika prema žrtveniku, po reči Gospodnjoj, i reče: „O, žrtveniče, žrtveniče! Ovako kaže Gospod:’Evo, rodiće se sin domu Davidovom, po imenu Josija; on će na tebi žrtvovati sveštenike uzvišica, koji na tebi prinose kad, i na tebi će biti spaljene ljudske kosti.’“
011	1KI	013	003	Tog dana je učinio znak, govoreći: „Ovo je znak o kome je Gospod govorio: žrtvenik će se raspući, pa će se pepeo na njemu rasuti.“
011	1KI	013	004	Kad je car Jerovoam čuo reč koju je čovek Božiji objavio protiv žrtvenika u Vetilju, ispružio je ruku sa žrtvenika, govoreći: „Uhvatite ga!“Ali osuši mu se ruka koju ispruži na njega, te je nije mogao povući.
011	1KI	013	005	Tada se žrtvenik raspuče, a pepeo sa njega se rasuo, prema znaku koju je učinio čovek Božiji po reči Gospodnjoj.
011	1KI	013	006	Car reče čoveku Božijem: „Molim te, zauzmi se za mene pred Gospodom, Bogom svojim; pomoli se za mene da mi ozdravi ruka.“Tada se čovek Božiji zauzeo za njega pred Gospodom, te je careva ruka ozdravila; postala je kao što je bila.
011	1KI	013	007	Car reče čoveku Božijem: „Dođi kod mene kući i okrepi se, a ja ću ti dati dar.“
011	1KI	013	008	Ali čovek Božiji reče caru: „Ni da mi daš pola svog dvorca ne bih pošao s tobom, niti bih jeo tvoju hranu ni pio vodu u ovom mestu.
011	1KI	013	009	Jer tako mi je bilo zapoveđeno po reči Gospodnjoj:’Nemoj jesti hranu ni piti vodu, niti se vraćaj putem kojim si došao.’“
011	1KI	013	010	Tako je otišao drugim putem, i nije se vratio putem kojim je došao u Vetilj.
011	1KI	013	011	A u Vetilju je živeo jedan stari prorok. Njegovi sinovi dođu i ispričaju mu sva dela koja je učinio čovek Božiji tog dana u Vetilju, i reči koje je rekao caru. Kad su to ispričali svome ocu,
011	1KI	013	012	otac ih upita: „Kojim je putem otišao?“Njegovi sinovi su mu pokazali put kojim je otišao čovek Božiji koji je došao iz Jude.
011	1KI	013	013	On reče svojim sinovima: „Osedlajte mi magarca!“Oni su mu osedlali magarca, a on ga je uzjahao
011	1KI	013	014	i otišao za čovekom Božijim. Našavši ga kako sedi ispod jednog hrasta, on ga upita: „Jesi li ti čovek Božiji koji je došao iz Jude?“Ovaj odgovori: „Jesam.“
011	1KI	013	015	Prorok mu reče: „Dođi sa mnom u moju kuću i pojedi nešto.“
011	1KI	013	016	Ali on mu odgovori: „Ne mogu se vratiti s tobom i ući u tvoju kuću, i ne mogu s tobom jesti hleb, niti piti vodu u ovom mestu,
011	1KI	013	017	jer mi je rečeno po reči Gospodnjoj:’Nemoj tamo jesti hleba niti piti vode, i nemoj se vraćati putem kojim si došao.’“
011	1KI	013	018	Stari prorok odgovori: „I ja sam prorok kao ti. A meni je anđeo rekao po reči Gospodnjoj:’Dovedi ga natrag sa sobom u tvoju kuću, da jede hleba i pije vode.’“Ali mu je slagao.
011	1KI	013	019	Tako se on vratio s njim, pa je jeo hleba i pio vode u njegovoj kući.
011	1KI	013	020	Ali dok su sedeli za stolom, dođe reč Gospodnja proroku koji ga je doveo natrag.
011	1KI	013	021	On povika čoveku Božijem, koji je došao iz Jude: „Govori Gospod:’Pošto si se oglušio o reč Gospodnju, i nisi držao zapovest koju ti je zapovedio Gospod, Bog tvoj,
011	1KI	013	022	nego si se vratio, jeo hleba i pio vode u mestu za koje ti je rekao: ne jedi hleba i ne pij vode, tvoje telo neće doći u grob tvojih predaka.’“
011	1KI	013	023	I nakon što se najeo hleba i napio, on je osamario magarca proroku koji se vratio.
011	1KI	013	024	Kad je otišao, naišao je lav na njega na putu i ubio ga. Njegovo telo je ležalo ispruženo na putu a magarac je stajao pored njega. Lav je takođe stajao pored tela.
011	1KI	013	025	Ljudi koji su prolazili, videli su ispruženo telo na putu i lava kako stoji pored tela, pa su otišli i javili to u gradu gde je živeo stari prorok.
011	1KI	013	026	Kad je to čuo prorok koji ga je doveo natrag, rekao je: „To je čovek Božiji koji se oglušio o reč Gospodnju. Gospod ga je predao lavu koji ga je rastrgao i ubio, prema reči koju mu je Gospod rekao.“
011	1KI	013	027	Tada reče svojim sinovima: „Osamarite mi magarca.“Oni ga osamariše.
011	1KI	013	028	Otišao je i našao njegovo telo ispruženo na putu, a lav i magarac su stajali pored njegovog tela; lav nije pojeo telo niti rastrgao magarca.
011	1KI	013	029	Stari prorok podigne telo čoveka Božijeg, položi ga na magarca i vrati ga natrag u grad, da ga oplače i sahrani.
011	1KI	013	030	Zatim je položio njegovo telo u svoj grob, pa su ga oplakali, govoreći: „Jao, brate moj!“
011	1KI	013	031	Nakon što su ga sahranili, prorok reče svojim sinovima: „Kad umrem, sahranite me u grob gde je sahranjen čovek Božiji; moje kosti položite pored njegovih.
011	1KI	013	032	Jer će se zaista zbiti što je objavio po reči Gospodnjoj protiv žrtvenika koji je u Vetilju, i protiv svih hramova na uzvišicama po samarijskim gradovima.“
011	1KI	013	033	Međutim, Jerovoam ni posle ovoga nije odustao od svojih zlih puteva, nego je nastavio da postavlja sveštenike uzvišica iz redova naroda; posvećivao je za sveštenike uzvišica svakog ko je to hteo.
011	1KI	013	034	Time je dom Jerovoamov navukao na sebe greh, koji je doveo do njegove propasti i istrebljenja s lica zemlje.
011	1KI	014	001	U to vreme se razboleo Jerovoamov sin Avija.
011	1KI	014	002	Jerovoam reče svojoj ženi: „Spremi se i preobuci da ne prepoznaju da si Jerovoamova žena, pa idi u Silom; tamo je, eno, prorok Ahija, koji mi je rekao da ću biti car nad ovim narodom.
011	1KI	014	003	Ponesi sa sobom deset hlebova, nešto kolača, i vrč meda, pa idi k njemu. On će ti reći šta će se dogoditi s dečakom.“
011	1KI	014	004	Jerovoamova žena učini tako. Spremi se ona i ode u Silom i dođe u Ahijinu kuću. A Ahija nije mogao da vidi, jer mu se od starosti zamutio vid.
011	1KI	014	005	Gospod reče Ahiji: „Evo, došla je Jerovoamova žena da te pita za svog sina, jer je bolestan. Ti joj reci tako i tako. Kad dođe pretvaraće se da je neka druga.“
011	1KI	014	006	Kad je Ahija čuo zvuk njenih koraka, dok je ulazila na vrata, on reče: „Uđi, ženo Jerovoamova. Zašto se pretvaraš da si neka druga? Ja sam poslan da ti saopštim tešku vest.
011	1KI	014	007	Idi i reci Jerovoamu:’Govori Gospod, Bog Izrailjev: ja sam te podigao iz naroda i učinio te vladarom nad mojim narodom Izrailjem;
011	1KI	014	008	otrgnuo sam carstvo od doma Davidovog i dao ga tebi. Ali ti nisi bio kao moj sluga David, koji je držao moje zapovesti i sledio me svim svojim srcem čineći samo ono što je pravo u mojim očima.
011	1KI	014	009	No, ti si učinio više zla od svih koji su bili pre tebe; ti si otišao i načinio sebi druge bogove i livene idole da me razdražuješ, okrenuvši mi leđa.
011	1KI	014	010	Zato ću dovesti nevolju na dom Jerovoamov; istrebiću Jerovoamu svako muško, roba i slobodnjaka u Izrailju i spaliti dom Jerovoamov, kao što se spaljuje balega do kraja.
011	1KI	014	011	Jerovoamove koji su umrli u gradu izješće psi, a one koji su u polju izješće ptice nebeske, jer je tako Gospod rekao.’
011	1KI	014	012	A ti se vrati kući; kad tvoje stope stupe u grad, dete će umreti.
011	1KI	014	013	Sav Izrailj će ga oplakati i sahraniti ga, jer će on jedini ući u grob od Jerovoamovih, jer je Gospod, Bog Izrailjev, samo na njemu našao nešto dobro od doma Jerovoamovog.
011	1KI	014	014	A Gospod će podići sebi cara nad Izrailjem, koji će istrebiti dom Jerovoamov danas, šta više sad.
011	1KI	014	015	Gospod će zatresti Izrailj kao što se zatrese trska u vodi. On će iščupati Izrailj iz ove dobre zemlje, koju je dao njihovim ocima, i rasejati ih preko Eufrata, jer su načinili sebi Aštartine stupove, da razjare Gospoda.
011	1KI	014	016	On će ostaviti Izrailj zbog greha koje je Jerovoam učinio, i tako naveo Izrailj na greh.“
011	1KI	014	017	Jerovoamova žena je ustala i otišla u Tersu. Kad je prekoračila prag kuće, dete je umrlo.
011	1KI	014	018	Sahranili su ga, i sav ga je Izrailj oplakao, po reči koju je Gospod rekao preko svoga sluge proroka Ahije.
011	1KI	014	019	Ostala Jerovoamova dela, kako je ratovao i vladao, zapisana su u Knjizi dnevnika izrailjskih careva.
011	1KI	014	020	Jerovoam je vladao dvadeset i dve godine, pa je počinuo sa svojim precima. Na njegovo mesto se zacario njegov sin Nadav.
011	1KI	014	021	Rovoam, sin Solomonov, je vladao u Judi. Bilo mu je četrdeset jedna godina kad je postao car, a vladao je sedamnaest godina u Jerusalimu, u gradu koji je Gospod izabrao od svih izrailjskih plemena, da tamo postavi svoje ime. Majka mu se zvala Nama Amonka.
011	1KI	014	022	Juda je činio što je zlo u Gospodnjim očima. Gresima koje su činili, razbesneli su ga više od svega što su njihovi preci učinili.
011	1KI	014	023	Sebi su, takođe, izgradili uzvišice, stubove i Aštartine stupove na svakom visokom brdu i pod svakim zelenim drvetom.
011	1KI	014	024	Bilo je čak i hramskih bludnika. Narod je činio sve gadosti naroda koje je Gospod proterao pred Izrailjcima.
011	1KI	014	025	Pete godine cara Rovoama, digao se Sisak, car Egipta, protiv Jerusalima.
011	1KI	014	026	On je odneo sve blago iz Doma Gospodnjeg, i sve blago iz carevog dvora; sve je odneo. Odneo je i sve štitove od zlata, koje je napravio Solomon.
011	1KI	014	027	Car Rovoam je umesto njih napravio štitove od bronze i poverio ih zapovednicima straže koja je čuvala vrata carevog dvora.
011	1KI	014	028	Kad god je car odlazio u Dom Gospodnji, stražari bi ih donosili, a potom bi ih vraćali u oružarnicu straže.
011	1KI	014	029	Ostala Rovoamova dela, i sve što je učinio, nije li to zapisano u Knjizi dnevnika Judinih careva?
011	1KI	014	030	Rat se stalno vodio između Rovoama i Jerovoama.
011	1KI	014	031	Kad se Rovoam upokojio sa svojim precima, sahranili su ga u Davidovom gradu. Majka mu se zvala Nama Amonka. Njegov sin Avijam se zacario umesto njega.
011	1KI	015	001	U osamnaestoj godini carevanja Jerovoama, sina Navatovog, Avijam se zacario nad Judom.
011	1KI	015	002	On je vladao tri godine u Jerusalimu. Majka mu se zvala Maha, ćerka Avesalomova.
011	1KI	015	003	On je sledio sve grehe koje je njegov otac učinio pre njega. Srce mu nije bilo predano Gospodu, Bogu njegovom, kao što je bilo srce njegovog praoca Davida.
011	1KI	015	004	Ipak, radi Davida mu je Gospod, Bog njegov, dao svetiljku u Jerusalimu, podigavši njegovog sina posle njega i sačuvavši Jerusalim.
011	1KI	015	005	Jer, David je činio što je pravo u očima Gospodnjim i nije se odvratio od ničega što mu je zapovedio sveg svog života, osim u slučaju Urije Hetita.
011	1KI	015	006	Rat se vodio između Rovoama i Jerovoama sveg veka Avijamovog.
011	1KI	015	007	Ostatak Avijamovih dela, i sve što je učinio, nije li to zapisano u Knjizi dnevnika careva Judinih? Avijam i Jerovoam su ratovali između sebe.
011	1KI	015	008	Kad se Avijam upokojio sa svojim precima, sahranili su ga u Davidovom gradu. Njegov sin Asa se zacario umesto njega.
011	1KI	015	009	Dvadesete godine Jerovoamovog carevanja nad Izrailjem, Asa je postao car nad Judom.
011	1KI	015	010	Vladao je četrdeset godina u Jerusalimu. Majka mu se zvala Maha, ćerka Avesalomova.
011	1KI	015	011	Asa je činio što je pravo u očima Gospoda, kao njegov praotac David.
011	1KI	015	012	On je proterao hramske bludnike iz zemlje i odstranio sve idole koje su njegovi preci načinili.
011	1KI	015	013	On je takođe i svoju majku Mahu uklonio s položaja carice majke, jer je načinila odvratne Aštartine stupove. Asa je posekao stupove i spalio ih u dolini Kidron.
011	1KI	015	014	No, iako nije uklonio uzvišice, Asino srce je bilo u potpunosti verno Gospodu sveg njegovog života.
011	1KI	015	015	On je doneo u Dom Gospodnji stvari koje je njegov otac posvetio: srebro, zlato i posuđe.
011	1KI	015	016	Između Ase i Vase, izrailjskog cara, vodio se rat u sve njihove dane.
011	1KI	015	017	Izrailjski car Vasa je krenuo protiv Jude utvrdivši Ramu, da bi sprečio svakoga da dolazi ili odlazi od Ase, cara Judinog.
011	1KI	015	018	Tada je Asa uzeo sve srebro i zlato što je ostalo u riznici Doma Gospodnjeg i u riznici carskog dvora, i predao ih svojim slugama. Car Asa ih je, zatim, poslao Ven-Adadu, sinu Tavrimonovom, sinu Esionovom, aramejskom caru koji živi u Damasku, poručivši:
011	1KI	015	019	„Neka bude savez između mene i tebe, kao između mog oca i tvog oca. Evo, šaljem ti dar, srebro i zlato; dođi i poništi svoj savez sa Vasom, carem izrailjskim, da bi otišao od mene.“
011	1KI	015	020	Ven-Adad je poslušao Asu, pa je poslao svoje vojne zapovednike da napadne izrailjske gradove. Osvojio je Ijon, Dan, i Avel Vet-Mahu, te sav Hineret i svu zemlju Neftalimovu.
011	1KI	015	021	Kad je to čuo Vasa, prestao je da utvrđuje Ramu, te se vratio u Tersu.
011	1KI	015	022	Tada je car Asa sazvao sve Judejce, bez izuzetka, pa su odneli iz Rame sve kamenje i drvo, koje je Vasa upotrebio za gradnju. S njima je car Asa utvrdio Gavaju Venijaminovu i Mispu.
011	1KI	015	023	Ostala Asina dela, svi njegovi ratni pohodi, i sve što je uradio, nije li to zapisano u Knjizi dnevnika Judinih careva? Međutim, u starosti su mu obolele noge.
011	1KI	015	024	Kad se Asa upokojio sa svojim precima, sahranili su ga s njegovim precima u Davidovom gradu. Na njegovo mesto se zacario njegov sin Josafat.
011	1KI	015	025	Nadav, sin Jerovoamov, počeo je da vlada u drugoj godini Ase, cara Judinog. Vladao je dve godine nad Izrailjem.
011	1KI	015	026	On je činio što je zlo u očima Gospodnjim; išao je stopama svoga oca, čineći njegov greh na koji je naveo Izrailj.
011	1KI	015	027	Protiv njega se urotio Vasa, sin Ahijin, od Isaharovog doma; Vasa ga je ubio kod Givetona filistejskog, dok su Nadav i sav Izrailj opsedali Giveton.
011	1KI	015	028	Vasa ga je ubio u trećoj godini Ase, cara Judinog, i zacario se na njegovo mesto.
011	1KI	015	029	Čim se zacario, pobio je sav dom Jerovoamov. Nije ostavio ni žive duše Jerovoamu, dok sve nije istrebio, prema reči koju je Gospod rekao preko svoga sluge Ahije Silomljanina,
011	1KI	015	030	zbog greha koje je Jerovoam učinio i na koji je naveo Izrailj, izazivajući gnev Gospoda, Boga Izrailjevog.
011	1KI	015	031	Ostala Nadavova dela i sve što je učinio, nije li to zapisano u Knjizi dnevnika careva izrailjskih?
011	1KI	015	032	Asa i Vasa, car izrailjski, ratovali su između sebe sveg njihovog veka.
011	1KI	015	033	U trećoj godini Ase, cara Judinog, zacario se Vasa, sin Ahijin, nad svim Izrailjem u Tersi. Vladao je dvadeset četiri godine.
011	1KI	015	034	Činio je što je zlo u očima Gospodnjim; išao je stopama Jerovoamovim, čineći njegov greh na koji je naveo Izrailj.
011	1KI	016	001	Reč Gospodnja dođe Juju, sinu Hananinom, protiv Vase:
011	1KI	016	002	„Ja sam te podigao iz praha i postavio te za vladara nad mojim narodom Izrailjem. Ali ti si krenuo Jerovoamovim stopama i naveo moj narod Izrailj na greh, gneveći me svojim gresima.
011	1KI	016	003	Zato ću iskoreniti Vasu i njegov dom, i učiniću tvoj dom kao dom Jerovoama, sina Navatovog.
011	1KI	016	004	Vasine koji poginu u gradu izješće psi, a koji poginu u polju izješće ptice nebeske.“
011	1KI	016	005	Ostala Vasina dela, ono što je učinio, i njegovi vojni pohodi, nije li to zapisano u Knjizi dnevnika careva izrailjskih?
011	1KI	016	006	Kad se Vasa upokojio sa svojim precima, sahranili su ga u Tersi. Na njegovo mesto se zacario njegov sin Ila.
011	1KI	016	007	Reč Gospodnja je preko proroka Juja, sina Hananinog, došla protiv Vase i njegovog doma, zbog svega zla što je učinio u očima Gospodnjim, gneveći ga svojim delima, postavši kao dom Jerovoamov, i zbog toga što je istrebio dom Jerovoamov.
011	1KI	016	008	Dvadeset šeste godine Ase, cara Judinog, Ila, sin Vasin, zacario se nad Izrailjem u Tersi. Vladao je dve godine.
011	1KI	016	009	Protiv njega se urotio njegov sluga Zimrije, zapovednik polovine njegovih bojnih kola, dok je bio pijan u Tersi, u kući Arse, upravitelja dvora u Tersi.
011	1KI	016	010	Zimrije je ušao i ubio ga u dvadeset sedmoj godini Ase, cara Judinog, pa se zacario na njegovo mesto.
011	1KI	016	011	Kad je postao car, čim je seo na presto, pobio je sav dom Vasin; nije ostavio na životu ni jedno muško od njegove rodbine i prijatelja.
011	1KI	016	012	Zimrije je uništio sav dom Vasin prema reči Gospodnjoj koja je bila upućena Vasi preko proroka Juja,
011	1KI	016	013	zbog svih greha Vasinih i greha njegovog sina Ile, koje su počinili, i na koje su naveli Izrailja, gneveći Gospoda, Boga Izrailjevog, svojim idolima.
011	1KI	016	014	Ostala Ilina dela, i sve što je učinio, nije li to zapisano u Knjizi dnevnika careva izrailjskih?
011	1KI	016	015	Dvadeset sedme godine Ase, cara Judinog, Zimrije, je vladao sedam dana u Tersi. Vojska je bila utaborena kod Givetona filistejskog.
011	1KI	016	016	Kad je narod u taboru čuo da se priča: „Zimrije je izvršio prevrat i ubio cara“, zacarili su Amrija, zapovednika vojske, nad Izrailjem istog dana u taboru.
011	1KI	016	017	Tada su Amrije i sav Izrailj s njim otišli iz Givetona i opkolili Tersu.
011	1KI	016	018	Kad je Zimrije video da je grad opkoljen, otišao je u utvrđenje carskog dvora i zapalio carski dvor nad sobom. Tako je poginuo,
011	1KI	016	019	zato što je počinio grehe čineći što je zlo u Gospodnjim očima, idući Jerovoamovim stopama, i zato što je učinio greh, i naveo Izrailj na greh.
011	1KI	016	020	Ostala Zimrijeva dela i prevrat koji je izvršio, nije li to zapisano u Knjizi dnevnika careva izrailjskih?
011	1KI	016	021	Zatim se izrailjski narod podelio; polovina naroda je pošla za Tivnijem, sinom Ginatovim, da ga učine carem, a druga polovina je pošla za Amrijem.
011	1KI	016	022	Međutim, narod koji je sledio Amrija, bio je jači od naroda koji je sledio Tivnija, Ginatovog sina. Tivnije je umro, a Amrije je postao car.
011	1KI	016	023	Trideset prve godine Ase, cara Judinog, Amrije se zacario nad Izrailjem. Vladao je dvanaest godina; šest godina je vladao u Tersi.
011	1KI	016	024	On je kupio samarijsko brdo od Samira za dva talanta srebra i izgradio grad. Gradu koji je sagradio dao je ime Samarija, po imenu Samira, vlasnika samarijskog brda.
011	1KI	016	025	Amrije je činio što je zlo u očima Gospodnjim; on je činio gore od svih koji su bili pre njega.
011	1KI	016	026	U svemu je išao stopama Jerovoama, sina Navatovog, koji je učinio greh, i koji je Izrailj naveo na greh, te su razgnevili Gospoda, Boga Izrailjevog, svojim idolima.
011	1KI	016	027	Ostala Amrijeva dela koja je učinio, i vojni pohodi koje je poduzeo, nije li to zapisano u Knjizi dnevnika careva izrailjskih?
011	1KI	016	028	Kad se Amrije upokojio sa svojim precima, sahranili su ga u Samariji. Na njegovo mesto zacario se njegov sin Ahav.
011	1KI	016	029	Ahav, sin Amrijev, zacario se nad Izrailjem u trideset osmoj godini Ase, cara Judinog. Ahav, sin Amrijev, je u Samariji vladao nad Izrailjem dvadeset dve godine.
011	1KI	016	030	Ahav, sin Amrijev, je činio što je zlo u Gospodnjim očima više nego svi koji su bili pre njega.
011	1KI	016	031	Za njega ne samo da je bila neznatna stvar slediti grehe Jerovoama, sina Navatovog, nego se još oženio Jezaveljom, ćerkom Etvala, cara sidonskog, te je otišao da služi Valu i da mu se klanja.
011	1KI	016	032	On je podigao žrtvenik Valu u Valovom hramu, koji je sagradio u Samariji.
011	1KI	016	033	Ahav je napravio Aštartine stupove i učinio više da razgnevi Gospoda, Boga Izrailjevog, od svih izrailjskih careva koji su bili pre njega.
011	1KI	016	034	U njegovo vreme je Hil Vetiljanin sagradio Jerihon. Temelje Jerihona je položio po cenu svog prvenca Avirona, a vrata je postavio po cenu svog najmlađeg sina Seguva, prema reči Gospodnjoj koja je bila rečena preko Isusa, sina Navinovog.
011	1KI	017	001	Ilija Tesvićanin, iz Tesve galadske, reče Ahavu: „Živoga mi Gospoda, Boga Izrailjevog, kome služim: narednih godina neće biti ni rose, ni kiše, osim na moju zapovest.“
011	1KI	017	002	Reč Gospodnja dođe Iliji:
011	1KI	017	003	„Idi odavde i kreni na istok, pa se sakrij kod potoka Horata, istočno od Jordana.
011	1KI	017	004	Pićeš iz potoka, a ja sam naredio gavranima da te tamo hrane.“
011	1KI	017	005	On ode i učini po reči Gospodnjoj. Pošto je otišao, nastanio se kod potoka Horata, istočno od Jordana.
011	1KI	017	006	Gavrani su mu svako jutro i veče donosili hleb i meso, a pio je iz potoka.
011	1KI	017	007	Međutim, nakon izvesnog vremena potok je presušio, jer nije bilo kiše u zemlji.
011	1KI	017	008	Tada mu dođe reč Gospodnja:
011	1KI	017	009	„Ustani i idi u Sareptu sidonsku i nastani se tamo. Evo, ja sam zapovedio tamo jednoj ženi udovici da te hrani.“
011	1KI	017	010	On je ustao i otišao u Sareptu. Kad je došao na gradska vrata, udovica je skupljala granje. On je pozva i reče: „Donesi mi malo vode u krčagu, da pijem.“
011	1KI	017	011	Kad je ona pošla da donese, on joj doviknu: „Donesi mi i malo hleba u ruci!“
011	1KI	017	012	Ona mu odgovori: „Živoga mi Gospoda, Boga tvoga, nemam nikakvog hleba osim šake brašna u ćupu i malo ulja u krčagu. Evo, skupljam grančicu, dve, da odem kući i da spremim sebi i svom sinu, da pojedemo, pa da umremo.“
011	1KI	017	013	Ilija joj reče: „Ne boj se, nego idi i uradi kako si rekla; ali prvo napravi meni hleb od toga i donesi mi, pa onda idi i spremi za sebe i svoga sina.
011	1KI	017	014	Jer govori Gospod, Bog Izrailjev:’Brašno u ćupu se neće potrošiti i ulje u krčagu neće nestati, dok Gospod ne pusti kišu na zemlju.’“
011	1KI	017	015	Ona ode i učini kako joj je Ilija rekao; jeli su i ona i on i sav njen dom za dugo vremena.
011	1KI	017	016	Brašno u ćupu se nije potrošilo niti je ulje u krčagu nestalo, prema reči koju je Gospod rekao preko Ilije.
011	1KI	017	017	Posle ovih događaja oboleo je sin žene, domaćice kuće. No, bolest mu se veoma pogoršala, tako da je izdahnuo.
011	1KI	017	018	Tada mu ona reče: „Šta imaš protiv mene, Božiji čoveče? Zar si došao k meni da me podsetiš na moju krivicu i usmrtiš mi sina?“
011	1KI	017	019	On joj reče: „Daj mi svoga sina.“Uzeo ga je iz njenog naručja i odneo ga u gornju sobu, gde je stanovao, i položio ga na svoj krevet.
011	1KI	017	020	Zatim je zavapio Gospodu i rekao: „Gospode, Bože moj, zar ćeš dovesti nesreću i na udovicu kod koje stanujem, i usmrtiti joj sina?“
011	1KI	017	021	Tada se ispružio nad dečakom tri puta i zavapio Gospodu, rekavši: „Gospode, Bože moj, neka se vrati duša u ovoga dečaka.“
011	1KI	017	022	Gospod je uslišio Ilijin vapaj, i dečakova duša se vratila u njega, te je oživeo.
011	1KI	017	023	Zatim je Ilija uzeo dečaka, doneo ga iz gornje sobe u kuću, i dao ga njegovoj majci. Ilija reče: „Vidi, tvoj sin je živ!“
011	1KI	017	024	Žena reče Iliji: „Sada znam da si čovek Božiji i da je reč Gospodnja iz tvojih usta istina.“
011	1KI	018	001	Posle mnogo dana, dođe reč Gospodnja Iliji, u trećoj godini: „Idi i pokaži se Ahavu, a ja ću poslati kišu na zemlju.“
011	1KI	018	002	Tako Ilija ode u susret Ahavu. A u Samariji je vladala ljuta glad.
011	1KI	018	003	Ahav pozva Avdiju, upravitelja dvora. Avdija se veoma bojao Gospoda.
011	1KI	018	004	Kad je Jezavelja ubijala proroke Gospodnje, Avdija je uzeo stotinu proroka i sakrio ih. Pedeset ih je sakrio u jednu pećinu i hranio ih hlebom i vodom.
011	1KI	018	005	Ahav reče Avdiji: „Obiđi zemlju i sve izvore vode i sve potoke; možda ćemo naći kakvu travu da održimo u životu konje i mazge, da nam ne izgine stoka.“
011	1KI	018	006	Podelili su između sebe zemlju, gde će koji proći; Ahav je krenuo jednim putem, a Avdija je otišao drugim putem.
011	1KI	018	007	Dok je Avdija išao putem, Ilija mu izađe u susret. Prepoznavši ga, Avdija pade ničice i reče: „Jesi li to ti, gospodaru Ilija?“
011	1KI	018	008	On mu odgovori: „Ja sam. Idi i reci svome gospodaru:’Ilija je ovde.’“
011	1KI	018	009	Avdija reče na to: „Kakav sam greh učinio te daješ svoga slugu u ruke Ahavove, da me ubije?
011	1KI	018	010	Živoga mi Gospoda, Boga tvoga, nema naroda ni carstva gde moj gospodar nije poslao da te traže. Kad bi rekli:’Nema ga ovde’, on bi naterao to carstvo ili narod da se zakunu da te nisu našli.
011	1KI	018	011	A ti mi sad kažeš:’Idi i reci svome gospodaru da je Ilija ovde.’
011	1KI	018	012	Kad ja odem od tebe, Duh Gospodnji će te odneti ni sam ne znam gde. Međutim, kad ja budem došao da to javim Ahavu, a on te ne nađe, on će me ubiti! A tvoj sluga se boji Gospoda od svoje mladosti.
011	1KI	018	013	Zar nije bilo javljeno mome gospodaru šta sam uradio kad je Jezavelja ubijala proroke Gospodnje? Ja sam sakrio stotinu proroka Gospodnjih, po pedeset u jednu pećinu i hranio ih hlebom i vodom.
011	1KI	018	014	A ti mi sad kažeš:’Idi i reci svome gospodaru da je Ilija ovde.’ Pa, on će me ubiti!“
011	1KI	018	015	Ilija reče: „Živoga mi Gospoda nad vojskama, kome služim, danas ću se pokazati pred njim.“
011	1KI	018	016	Avdija ode da se sretne s Ahavom, i pošto mu je javio, Ahav ode da se sretne sa Ilijom.
011	1KI	018	017	Kad je ugledao Iliju, Ahav mu reče: „Jesi li ti onaj što dovodi nevolju na Izrailja?“
011	1KI	018	018	Ilija odgovori: „Nisam ja taj što je doveo nevolju na Izrailja; to si ti i dom tvoga oca. Vi ste napustili Gospodnje zapovesti i otišli za Valima.
011	1KI	018	019	A sada mi saberi sav Izrailj na gori Karmil i četiri stotine pedeset Valovih proroka, i četiri stotine Aštartinih proroka, koji jedu za Jezaveljinim stolom.“
011	1KI	018	020	Ahav posla po sav Izrailj i sabra proroke na goru Karmil.
011	1KI	018	021	Tada Ilija pristupi svem narodu i reče: „Dokle ćete hramati na obe noge? Ako je Gospod Bog, sledite njega, a ako je to Val, sledite njega.“Narod mu nije odgovorio ni reči.
011	1KI	018	022	Tada Ilija reče narodu: „Samo sam ja ostao od proroka Gospodnjih, dok je Valovih proroka četiri stotine pedeset.
011	1KI	018	023	Neka nam se daju dva junca; neka oni izaberu sebi jednog junca, pa neka ga raseku na delove i polože ga na drva, ali neka ne podmeću vatru. Ja ću uraditi isto sa drugim juncem i položiti ga na drva. Vatru neću podmetati.
011	1KI	018	024	Vi onda prizovite ime svoga boga a ja ću prizvati ime Gospodnje. Onaj bog koji se odazove vatrom, taj je Bog.“Sav narod odgovori: „Predlog je dobar.“
011	1KI	018	025	Ilija reče Valovim prorocima: „Izaberite sebi jednog junca i pripremite ga najpre, jer vas je više. Zatim prizovite ime svoga boga, ali ne podmećite vatru.“
011	1KI	018	026	Oni uzmu junca koji im je dan i pripreme ga. Zatim su prizivali ime Valovo od jutra do podneva, govoreći: „O, Vale, odgovori nam!“Ali nije bilo ni glasa, ni odgovora. Onda su igrali oko žrtvenika koji je bio napravljen.
011	1KI	018	027	Kad je došlo podne, Ilija im se podsmehnu i reče: „Vičite glasnije, jer on je bog! Možda se zamislio, ili je zauzet; možda je otputovao, ili spava, pa ga treba probuditi.“
011	1KI	018	028	Tada su počeli još glasnije da viču i da se paraju noževima i šilima po svom običaju, dok ih nije oblila krv.
011	1KI	018	029	Kad je prošlo podne, oni stadoše da prorokuju dok nije došlo vreme da se prinese žrtva. Ali nije bilo ni glasa, ni odgovora, niti znaka života.
011	1KI	018	030	Ilija reče svem narodu: „Pristupite k meni.“Kad je sav narod pristupio k njemu, on je popravio Gospodnji žrtvenik, koji je bio porušen.
011	1KI	018	031	Ilija je uzeo dvanaest kamenova, prema broju plemena sinova Jakovljevih, kome je došla reč Gospodnja: „Tvoje ime će biti Izrailj.“
011	1KI	018	032	Od tog kamenja je podigao žrtvenik u ime Gospodnje, a oko žrtvenika je iskopao jarak toliko širok, da bi se u njemu mogle zasejati dve mere žita.
011	1KI	018	033	Zatim je poređao drva, isekao vola na komade, i položio ga na drva.
011	1KI	018	034	Tada je rekao: „Napunite četiri krčaga vodom i izlijte je na žrtvu svespalnicu i na drva. Uradite to još jednom“– reče. I opet reče: „Učinite to i po treći put“; i učiniše tako i treći put.
011	1KI	018	035	Voda je potekla oko žrtvenika i ispunila jarak.
011	1KI	018	036	Kad je došlo vreme da se prinese žrtva, prorok Ilija pristupi i reče: „Gospode, Bože Avrahamov, Isakov i Izrailjev, neka se danas zna da si ti Bog u Izrailju, a da sam ja tvoj sluga, i da sam po tvojoj reči učinio sve ove stvari.
011	1KI	018	037	Usliši me, Gospode! Usliši me, da bi ovaj narod znao da si ti Gospode Bog, i da ćeš ti obratiti njihova srca.“
011	1KI	018	038	Tada se sruči oganj Gospodnji i proguta i žrtvu svespalnicu, i drva, i kamenje, i zemlju, i isuši vodu u jarku.
011	1KI	018	039	Kad sav narod to vide, pade ničice i reče: „Gospod je Bog! Gospod je Bog!“
011	1KI	018	040	Tada im Ilija reče: „Pohvatajte Valove proroke; neka nijedan ne umakne.“Oni su ih pohvatali i doveli Iliji kod potoka Kisona, i tamo ih je poklao.
011	1KI	018	041	Ilija reče Ahavu: „Idi, jedi i pij, jer se čuje zvuk velikog pljuska.“
011	1KI	018	042	Ahav je otišao da jede i pije, a Ilija je otišao na vrh Karmila. Tu je kleknuo na zemlju i položio glavu među kolena.
011	1KI	018	043	Potom je rekao svome sluzi: „Ustani i pogledaj prema moru.“On pogleda i reče: „Nema ničega.“Ilija je sedam puta rekao: „Vrati se.“
011	1KI	018	044	Sedmog puta je sluga rekao: „Eno, od mora se diže mali oblak, kao ljudski dlan.“Ilija reče: „Idi i reci Ahavu:’Upregni svoje kočije i siđi da te ne uhvati pljusak.’“
011	1KI	018	045	Nebo se namah smrači od oblaka i vetra, i spusti se veliki pljusak. Ahav se popne u svoje kočije i ode u Jezrael.
011	1KI	018	046	A ruka Gospodnja dođe na Iliju; on se opasa i otrča pred Ahavom sve do Jezraela.
011	1KI	019	001	Kad je Ahav ispričao Jezavelji sve što je Ilija uradio, i kako je poubijao mačem sve proroke,
011	1KI	019	002	Jezavelja je poslala glasnika Iliji, govoreći: „Neka mi tako učine bogovi, i neka dodaju, ako sutra u ovo vreme ne učinim s tvojim životom, kao što je bilo učinjeno sa životom svakoga od njih.“
011	1KI	019	003	On se uplašio, pa je ustao i pobegao da sačuva sebi život. Došao je u Vir-Saveju u Judi, gde je ostavio svoga slugu.
011	1KI	019	004	Onda je otišao u pustinju, dan hoda. Došavši do jedne smreke, seo je ispod nje i poželeo da umre. Rekao je: „Dosta mi je više! Gospode, uzmi moj život, jer nisam bolji od svojih predaka!“
011	1KI	019	005	Legao je ispod smreke i zaspao. Ali anđeo ga dotaknu i reče mu: „Ustani i jedi.“
011	1KI	019	006	Kad se obazreo, tamo kod njegove glave je bila pogača pečena na kamenu i krčag vode. Jeo je i pio, pa je ponovo legao.
011	1KI	019	007	Anđeo Gospodnji se vratio po drugi put, dotaknuo ga i rekao mu: „Ustani i jedi, jer te očekuje dalek put.“
011	1KI	019	008	Ilija je ustao, pa je jeo i pio. Obnovivši snagu tom hranom, išao je četrdeset dana i četrdeset noći do Božije gore Horiv.
011	1KI	019	009	Tamo je ušao u jednu pećinu i prespavao tamo. Zatim mu dođe reč Gospodnja: „Šta ti radiš ovde, Ilija?“
011	1KI	019	010	On odgovori: „Bio sam veoma revan za Gospoda, Boga nad vojskama, jer su Izrailjci napustili tvoj savez, srušili tvoje žrtvenike i mačem pobili tvoje proroke. Samo sam ja ostao, a sada gledaju da i meni uzmu život.“
011	1KI	019	011	[Bog] reče: „Izađi i stani na goru pred Gospodom, jer će Gospod proći.“Pred Gospodom je bio veliki i silan vetar koji je cepao gore i lomio stene. Ali Gospod nije bio u vetru. Posle vetra je bio zemljotres, ali Gospod nije bio u zemljotresu.
011	1KI	019	012	Posle zemljotresa je bio oganj, ali Gospod nije bio u ognju. Posle ognja dođe tihi šapat.
011	1KI	019	013	Kad je to Ilija čuo, zaklonio je lice plaštom, pa je izašao i stao na ulaz od pećine. Zatim mu je glas rekao: „Šta ti radiš ovde, Ilija?“
011	1KI	019	014	On odgovori: „Bio sam veoma revan za Gospoda, Boga nad vojskama, jer su Izrailjci napustili tvoj savez, srušili tvoje žrtvenike i mačem pobili tvoje proroke. Samo sam ja ostao, a sada gledaju da i meni uzmu život.“
011	1KI	019	015	Gospod mu reče: „Idi i vrati se putem za damaštansku pustinju. Kad dođeš, pomaži Azaila za cara nad Aramom,
011	1KI	019	016	a Juja, sina Nimsijevog, pomaži za cara nad Izrailjem. Jeliseja, sina Safatovog iz Avel-Meole, pomaži za proroka umesto sebe.
011	1KI	019	017	Ko pobegne od Azailovog mača, njega će ubiti Juj, a ko pobegne od Jujevog mača, njega će ubiti Jelisej.
011	1KI	019	018	Ipak, ostaviću u Izrailju sedam hiljada – sve one čija se kolena nisu savila pred Valom, i sva usta koja ga nisu celivala.“
011	1KI	019	019	Ilija ode odande i nađe Jeliseja, sina Safatovog, kako ore. Pred njim je bilo dvanaest jarmova volova, a sam je bio kod dvanaestog. Ilija prođe kraj njega i baci na njega svoj ogrtač.
011	1KI	019	020	On ostavi volove, potrča za Ilijom i reče mu: „Dozvoli mi da se izljubim s ocem i majkom, pa ću poći za tobom.“Ilija mu reče: „Idi, vrati se; zar sam ti učinio nešto veliko?“
011	1KI	019	021	Tada se okrenuo od njega, uzeo volove i zaklao ih. Meso je skuvao na drvima od volovskog jarma, i dao ga narodu da jede. Zatim je ustao i pošao za Ilijom, kao njegov sluga.
011	1KI	020	001	Ven-Adad, aramejski car, je sabrao svu svoju vojsku; s njim je bilo trideset dva cara, s konjima i bojnim kolima. On je otišao, opkolio Samariju i napao je.
011	1KI	020	002	Potom je poslao glasnike Ahavu, caru izrailjskom, u grad.
011	1KI	020	003	Rekao mu je: „Ovako poručuje Ven-Adad:’Tvoje srebro i zlato pripada meni, i tvoje predivne žene i deca pripadaju meni.’“
011	1KI	020	004	Car izrailjski odgovori: „Kako ti kažeš, gospodaru moj, care. Tvoj sam i ja i sve što imam.“
011	1KI	020	005	Glasnici su ponovo došli i rekli: „Ovako kaže Ven-Adad:’Poručio sam ti: predaj mi svoje srebro i zlato, svoje žene i decu.
011	1KI	020	006	Zato ću ti sutra u ovo vreme poslati svoje sluge i oni će pretražiti tvoju kuću i kuće tvojih slugu, pa će uzeti sve što ti je vredno i odneti.’“
011	1KI	020	007	Tada car izrailjski pozva sve starešine zemlje i reče: „Primite k znanju i pogledajte kako traži nevolju; jer je poslao po moje žene i decu, i po moje srebro i zlato, a ja mu nisam odbio.“
011	1KI	020	008	Sve starešine i sav narod mu rekoše: „Ne slušaj, niti pristaj!“
011	1KI	020	009	On reče Ven-Adadovim glasnicima: „Recite svome gospodaru caru:’Učiniću sve što si prvi put tražio od svoga sluge, ali ovo ne mogu da učinim.’“Glasnici odu i vrate se sa porukom.
011	1KI	020	010	Ven-Adad mu posla poruku: „Neka mi bogovi tako učine i neka dodaju, ako od Samarije ostane toliko pepela da svaki čovek koji me sledi dobije po šaku.“
011	1KI	020	011	Izrailjski car mu odgovori: „Kaže se:’Neka se ne hvali onaj koji se opasuje, nego onaj koji se raspasuje.’“
011	1KI	020	012	Kad je Ven-Adad čuo ovu poruku dok je pio sa carevima pod šatorima, rekao je svojim slugama: „Krenite!“Oni krenuše u grad.
011	1KI	020	013	Uto jedan prorok pristupi Ahavu, caru izrailjskom, i reče: „Govori Gospod:’Vidiš li sve ovo veliko mnoštvo? Evo, danas ću ga predati u tvoje ruke, da znaš da sam ja Gospod.’“
011	1KI	020	014	Ahav reče: „Preko koga?“[Prorok] reče: „Govori Gospod:’Preko momaka oblasnih namesnika.’“On upita: „Ko će započeti bitku?“[Prorok] reče: „Ti.“
011	1KI	020	015	Ahav je prebrojao momke oblasnih namesnika, njih dve stotine trideset dva, a zatim je prebrojio sav narod, sve Izrailjce, njih sedam hiljada.
011	1KI	020	016	Izašli su u podne, dok se Ven-Adad napijao sa trideset dva cara, koji su mu došli u pomoć.
011	1KI	020	017	Prvo su izašli momci oblasnih namesnika. Ven-Adad je poslao izvidnicu, koja mu je javila: „Izašli su ljudi iz Samarije.“
011	1KI	020	018	On reče: „Ako su izašli radi mira, pohvatajte ih žive, a ako su izašli radi rata, svejedno ih pohvatajte žive.“
011	1KI	020	019	Tako momci oblasnih namesnika izađu iz grada, a vojska za njima.
011	1KI	020	020	Svaki je ubio svog protivnika, te su se Aramejci razbežali. Izrailjci su ih gonili, ali je Ven-Adad, aramejski car, pobegao na konju s konjanikom.
011	1KI	020	021	Tada je izašao i izrailjski car i navalio na konje i bojna kola, i naneo Aramejcima veliki poraz.
011	1KI	020	022	Zatim prorok pristupi izrailjskom caru i reče mu: „Idi i pojačaj svoje snage; razmisli i vidi šta ćeš da uradiš, jer će te aramejski car napasti na početku naredne godine.“
011	1KI	020	023	A sluge aramejskog cara rekoše mu: „Njihovi bogovi su planinski bogovi, i zato su nas savladali. Ali ako se sukobimo sa njima u ravnici, svakako ćemo ih savladati.
011	1KI	020	024	Učini ovako: ukloni careve s njihovih položaja, a umesto njih postavi vojvode.
011	1KI	020	025	Zatim skupi onakvu vojsku kakvu si izgubio, isto toliko konja i bojnih kola, pa ćemo se sukobiti s njima u ravnici, i svakako ćemo ih savladati.“On ih je poslušao, pa je učinio tako.
011	1KI	020	026	Na početku godine, Ven-Adad skupi Aramejce i krene na Afek da ratuje protiv Izrailjaca.
011	1KI	020	027	I Izrailjci su se skupili i poneli hranu, pa su im krenuli u susret. Kad su se Izrailjci utaborili nasuprot njima, bili su kao dva stada koza. Aramejci su, pak, prekrili zemlju.
011	1KI	020	028	Tada pristupi čovek Božiji i reče izrailjskom caru: „Govori Gospod:’Zato što su Aramejci rekli: Gospod je bog planina, a ne bog dolina, predaću sve ovo veliko mnoštvo u tvoje ruke, da znate da sam ja Gospod.’“
011	1KI	020	029	Sedam dana su bili utaboreni jedni naspram drugih. Sedmoga dana je počela bitka. Izrailjci su pobili stotinu hiljada aramejskih pešaka u jednom danu.
011	1KI	020	030	Ostali su pobegli u Afek, u grad, ali se gradski zid srušio na preostalih dvadeset sedam hiljada ljudi. Ven-Adad je pobegao u grad i ušao u tajnu odaju.
011	1KI	020	031	Njegove sluge mu rekoše: „Čuli smo da su carevi doma Izrailjevog milostivi. Stoga, hajde da stavimo kostret oko bokova i konopce oko glava i izađimo pred izrailjskog cara; možda će ti poštedeti život.“
011	1KI	020	032	Tako su opasali kostret oko bokova i stavili konopce oko glava, pa su došli k izrailjskom caru i rekli: „Tvoj podanik, Ven-Adad, kaže:’Molim te, poštedi mi život.’“Ahav na to reče: „Zar je još uvek živ? On je moj brat.“
011	1KI	020	033	Tražeći neki znak, ljudi su hitro dočekali njegovu reč i rekli: „Jeste, Ven-Adad je tvoj brat!“On im reče: „Idite i dovedite ga.“Ven-Adad izađe pred njega, a on ga uze u svoja bojna kola.
011	1KI	020	034	Ven-Adad mu reče: „Vratiću ti gradove koje je moj otac uzeo od tvog oca, a možeš za sebe da postaviš i tržnice u Damasku, kao što je moj otac postavio u Samariji.“[Ahav odgovori]: „Pustiću te na osnovu ovog dogovora.“Zatim je sklopio savez s njim i pustio ga.
011	1KI	020	035	Ali dođe jedan od proročkih sinova i reče jednom od svojih drugova po reči Gospodnjoj: „Udari me!“No, ovaj je odbio da ga udari.
011	1KI	020	036	Zato mu prorok reče: „Pošto nisi poslušao glas Gospodnji, evo, čim izađeš od mene, ubiće te lav.“Tek što je malo odmakao od njega, naišao je na njega lav i ubio ga.
011	1KI	020	037	Zatim je našao drugog čoveka i rekao mu: „Udari me!“Čovek ga udari i izranjavi ga.
011	1KI	020	038	Prorok ode i stade na put da sačeka cara. Na oči je stavio povez da se prikrije.
011	1KI	020	039	Kad je car prolazio, on doviknu caru i reče: „Tvoj je sluga stupio u sâmo središte bitke, kad je neki čovek došao k meni i doveo mi jednog čoveka, rekavši:’Čuvaj ovog čoveka! Ako bude nestao, svojim ćeš životom platiti za njegov život, ili ćeš platiti talanat srebra.’
011	1KI	020	040	Ali dok je tvoj sluga bio zauzet ovim i onim, on je nestao.“Izrailjski car mu reče: „Onda je to tvoja presuda; sam si je izrekao.“
011	1KI	020	041	Ali on brže-bolje skide povez sa očiju. Tada je car izrailjski video da je to jedan od proroka.
011	1KI	020	042	On reče caru: „Govori Gospod:’Zato što si pustio čoveka koga sam odredio za kleto uništenje, svojim ćeš životom platiti za njegov život, i tvoj narod za njegov narod.’“
011	1KI	020	043	Car izrailjski ode svojoj kući, smrknut i ljutit.
011	1KI	021	001	Posle ovih događaja dogodilo se ovo: Navutej Jezraelac je imao vinograd u Jezraelu, uz dvor Ahava, cara Samarije.
011	1KI	021	002	Ahav reče Navuteju: „Daj mi svoj vinograd da imam za sebe povrtnjak, jer se nalazi uz moju kuću. A ja ću ti dati umesto njega bolji vinograd; ili, ako više voliš, isplatiću ti njegovu vrednost u novcu.“
011	1KI	021	003	Ali Navutej reče Ahavu: „Ne dao Gospod da ti dam nasledstvo svojih predaka!“
011	1KI	021	004	Ahav dođe svojoj kući smrknut i ljutit, zbog odgovora koji mu je dao Navutej Jezraelac, govoreći. „Ne dam ti nasledstvo svojih predaka.“Legao je na svoju postelju, okrenuo lice na stranu i nije hteo da jede.
011	1KI	021	005	Njegova žena Jezavelja dođe k njemu i upita ga: „Zašto si tako zle volje, pa ne možeš da jedeš?“
011	1KI	021	006	On joj reče: „Govorio sam sa Navutejem Jezraelcem. Rekao sam mu:’Daj mi svoj vinograd za novac, ili ako želiš, daću ti drugi vinograd za njega.’ Ali on reče:’Neću ti dati svoj vinograd.’“
011	1KI	021	007	Reče mu njegova žena Jezavelja: „Zar ne vladaš ti nad Izrailjem? Ustani, jedi i razvedri se, a ja ću ti dati vinograd Navuteja Jezraelca.“
011	1KI	021	008	Tada je napisala pisma u Ahavovo ime, zapečatila ih njegovim pečatom i poslala pisma starešinama i glavarima, koji su živeli u istom gradu s Navutejem.
011	1KI	021	009	U pismima je napisala sledeće: „Proglasite post i postavite Navuteja pred narod.
011	1KI	021	010	Zatim postavite dve ništarije ispred njega da svedoče protiv njega, govoreći:’Proklinjao si Boga i cara!’ Onda ga izvedite i kamenujte da pogine.“
011	1KI	021	011	Ljudi iz njegovog grada, starešine i glavari, koji su živeli u njegovom gradu, učine po poruci koju im je poslala Jezavelja, onako kako im je napisala u pismima koja im je poslala.
011	1KI	021	012	Proglase oni post i postave Navuteja pred narod.
011	1KI	021	013	I dođu dva čoveka, ništarije. Oni su se postavili ispred njega i svedočili protiv Navuteja pred narodom, govoreći: „Proklinjao je Boga i cara!“Potom su ga izveli napolje i zasuli ga kamenjem, te je poginuo.
011	1KI	021	014	Zatim su poslali poruku Jezavelji: „Navutej je kamenovan; mrtav je.“
011	1KI	021	015	Kad je Jezavelja čula da je Navutej kamenovan i da je poginuo, rekla je Ahavu: „Ustani i prisvoji vinograd Navuteja Jezraelca, koji je odbio da ti da za novac. Naime, Navutej nije više živ, nego je mrtav.“
011	1KI	021	016	Kad je Ahav čuo da je Navutej mrtav, ustao je i sišao u vinograd Navuteja Jezraelca da ga prisvoji.
011	1KI	021	017	Tada dođe reč Gospodnja Iliji, Tesvićaninu, govoreći:
011	1KI	021	018	„Ustani i pođi u susret Ahavu, caru izrailjskom u Samariji. Eno ga u Navutejevom vinogradu; sišao je da ga prisvoji.
011	1KI	021	019	Reci mu:’Govori Gospod: ubio si i prisvojio!’ Reci mu:’Govori Gospod: na mestu gde su psi lizali Navutejevu krv, psi će lizati i tvoju krv.’“
011	1KI	021	020	Ahav reče Iliji: „Nađe li me, neprijatelju moj!“Ilija odgovori: „Nađoh te! Zato što si se prodao da učiniš zlo u očima Gospodnjim,
011	1KI	021	021	’evo, dovešću na tebe propast, pa ću zatrti tvoje potomstvo, i iskoreniti Ahavu svako muško, roba i slobodnjaka.
011	1KI	021	022	Učiniću s tvojim domom kao s domom Jerovoama, sina Navatovog, i kao s domom Vase, sina Ahijinog, jer si me gnevio navodeći Izrailja na greh.’
011	1KI	021	023	Gospod je rekao i za Jezavelju:’Psi će izjesti Jezavelju kod zidina jezraelskih.
011	1KI	021	024	One od Ahava koji umru u gradu, izješće psi, a one koji umru u polju, izješće ptice nebeske.’“
011	1KI	021	025	I nikada nije bilo takvog kao Ahav, koji se prodao da čini zlo u Gospodnjim očima, na šta ga je podsticala njegova žena Jezavelja.
011	1KI	021	026	On je postupao na najodvratniji način, sledeći idole, baš kao što su činili Amorejci, koje je Gospod isterao pred Izrailjcima.
011	1KI	021	027	Kad je Ahav čuo ove reči, razderao je svoju odeću i obukao na sebe kostret, pa je postio i ležao u kostreti, hodajući potišteno.
011	1KI	021	028	Tada dođe reč Gospodnja Iliji Tesvićaninu:
011	1KI	021	029	„Jesi li video kako se Ahav ponizio preda mnom? Ipak, pošto se ponizio preda mnom, neću dovesti propast za njegovog života; dovešću propast na njegov dom u vreme njegovog sina.“
011	1KI	022	001	Naredne tri godine nije bilo rata između Arama i Izrailja.
011	1KI	022	002	A onda, u trećoj godini, dođe Josafat, car Judin, k caru izrailjskom.
011	1KI	022	003	Car izrailjski reče svojim slugama: „Znate li da Ramot galadski pripada nama? A ipak, mi ne preduzimamo ništa da ga povratimo iz ruku cara aramskog.“
011	1KI	022	004	On reče Josafatu: „Hoćeš li poći sa mnom na Ramot galadski?“Josafat odgovori caru izrailjskom: „Što sam ja, to si ti; moj je narod kao tvoj narod, i moji konji kao tvoji konji.“
011	1KI	022	005	Josafat reče caru izrailjskom: „Zatraži prvo Gospodnji savet.“
011	1KI	022	006	Car izrailjski okupi četiri stotine proroka i reče im: „Da li da pođem u rat protiv Ramota galadskog, ili da se okanem toga?“Oni mu odgovoriše: „Pođi, jer će ga Gospod predati u careve ruke.“
011	1KI	022	007	Josafat upita: „Ima li ovde još neki prorok Gospodnji da ga pitamo?“
011	1KI	022	008	Car izrailjski reče Josafatu: „Postoji još jedan čovek preko koga možemo da pitamo Gospoda, ali ja ga mrzim, jer mi ne prorokuje ništa dobro, nego samo zlo. To je Miheja, sin Jemlin.“A Josafat reče: „Neka car ne govori tako.“
011	1KI	022	009	Tada car izrailjski dozva jednog dvoranina i reče: „Brzo dovedi Miheju, sina Jemlinog!“
011	1KI	022	010	Car izrailjski i Josafat, car Judin, obučeni u svoje odore, sedeli su svaki na svome prestolu kod gumna na ulazu samarijske kapije, dok su svi proroci prorokovali pred njima.
011	1KI	022	011	Sedekija, sin Hananin, načini sebi gvozdene rogove i reče: „Govori Gospod:’Ovim ćeš bosti Aramejce, dok ih ne dokrajčiš!’“
011	1KI	022	012	Svi proroci su ovako prorokovali, govoreći: „Idi na Ramot galadski i imaćeš uspeha, jer će ga Gospod dati u careve ruke!“
011	1KI	022	013	Glasnik koji je otišao da pozove Miheju, rekao mu je: „Eno, proroci jednodušno prorokuju što je povoljno za cara. Stoga neka i tvoje reči budu kao njihove; govori caru ono što je povoljno za njega.“
011	1KI	022	014	Miheja odgovori: „Živoga mi Gospoda, govoriću ono što mi Gospod bude rekao!“
011	1KI	022	015	Kad je došao k caru, car mu reče: „Miheja, da li da idemo u Ramot galadski da ratujemo protiv njega, ili da se okanem toga?“Miheja mu dogovori: „Idi, imaćeš uspeha. Gospod će ga predati u careve ruke.“
011	1KI	022	016	Car mu reče: „Dokle ću te zaklinjati da mi kažeš samo istinu u ime Gospodnje?“
011	1KI	022	017	Miheja reče: „Vidim sav Izrailj raštrkan po gorama, kao stado bez pastira. Gospod reče:’Oni nemaju gospodara; neka se svako vrati kući u miru.’“
011	1KI	022	018	Tada car izrailjski reče Josafatu: „Nisam li ti rekao da mi neće prorokovati ništa dobro, nego samo zlo?“
011	1KI	022	019	Ali [Miheja] reče: „Zato čuj reč Gospodnju! Video sam Gospoda kako sedi na svome prestolu, a sva je nebeska vojska stajala s njegove desne i leve strane.
011	1KI	022	020	Gospod reče:’Ko će zavesti Ahava da pođe na Ramot galadski?’ Jedan je rekao ovako, a drugi onako.
011	1KI	022	021	Jedan duh izađe, stade pred Gospoda i reče:’Ja ću ga zavesti.’ Gospod ga upita:’Kako?’
011	1KI	022	022	On reče:’Izaći ću i biću lažljiv duh u ustima svih njegovih proroka.’ Gospod reče:’Uspećeš da ga zavedeš; idi i učini tako.’
011	1KI	022	023	Gospod je, dakle, stavio lažljivog duha u usta svih ovih proroka; a Gospod ti objavljuje propast.“
011	1KI	022	024	Tada Sedekija, sin Hananin, priđe, udari Miheju po obrazu i reče: „Zar je Duh Gospodnji otišao od mene da bi govorio tebi?“
011	1KI	022	025	Miheja reče: „Videćeš onoga dana kada budeš išao iz sobe u sobu da se sakriješ.“
011	1KI	022	026	Car izrailjski reče: „Uzmi Miheju i predaj ga Amonu, upravitelju grada, i Joasu, carevom sinu.
011	1KI	022	027	Reci:’Govori car: bacite ovoga u tamnicu, i hranite ga s malo hleba i vode dok se ne vratim u miru.’“
011	1KI	022	028	A Miheja mu reče: „Ako se zaista vratiš u miru, onda Gospod nije govorio preko mene.“I još reče: „Čujte, svi narodi!“
011	1KI	022	029	Tako car izrailjski i Josafat, car Judin, krenu na Ramot galadski.
011	1KI	022	030	Car izrailjski reče Josafatu: „Prerušiću se i poći u bitku, a ti obuci svoju odoru.“Car izrailjski se preruši i ode u bitku.
011	1KI	022	031	A car aramejski zapovedi trideset dvojici zapovednika svojih bojnih kola: „Ne upuštajte se u boj ni s velikim ni s malim, već samo s carem izrailjskim.“
011	1KI	022	032	Kad su zapovednici bojnih kola videli Josafata, mislili su: „To je sigurno car izrailjski.“Tada su se okrenuli i oborili se na njega. Ali Josafat povika.
011	1KI	022	033	Kad su zapovednici bojnih kola videli da to nije car izrailjski, okrenuli su se od njega.
011	1KI	022	034	Međutim, neko nasumce odape luk i ustreli cara izrailjskog između sastava njegovog oklopa. On reče svome vozaču: „Okreni kola i izvedi me iz bitke, jer sam ranjen.“
011	1KI	022	035	Ljuta se bitka vodila celog tog dana, ali se car držao na nogama u bojnim kolima naspram Aramejaca. Krv iz rane slivala se na pod bojnih kola. Umro je uveče.
011	1KI	022	036	Pri zalasku sunca, bilo je objavljeno: „Svaki čovek u svoj grad! Svaki čovek u svoj kraj!“
011	1KI	022	037	Tako je poginuo car [izrailjski]. Doneli su ga u Samariju i tamo ga sahranili.
011	1KI	022	038	Bojna kola su oprali u samarijskom jezeru: tamo su psi lizali njegovu krv, a bludnice se kupale, prema reči koju je Gospod rekao.
011	1KI	022	039	Ostala Ahavova dela i sve što je učinio, o dvoru koji je sagradio od slonovače, i o gradovima koje je sagradio, nije li to zapisano u Knjizi dnevnika careva izrailjskih?
011	1KI	022	040	Ahav se upokojio sa svojim precima, a na njegovo mesto se zacario njegov sin Ohozija.
011	1KI	022	041	Josafat, sin Asin, zacario se nad Judom u četvrtoj godini Ahava, cara Izrailja.
011	1KI	022	042	Josafatu je bilo trideset pet godina kad se zacario, a vladao je dvadeset pet godina u Jerusalimu. Majka mu se zvala Azuva, ćerka Silejeva.
011	1KI	022	043	On je u svemu sledio puteve svoga oca Ase i nije odstupao od toga, nego je činio što je pravo u Gospodnjim očima. Ipak, uzvišice nisu bile uklonjene; narod je još uvek prinosio žrtve i kadio na uzvišicama.
011	1KI	022	044	Josafat je bio u miru sa carem izrailjskim.
011	1KI	022	045	Ostalo o Josafatu, junaštvo koje je pokazao u ratovanju, nije li to zapisano u Knjizi dnevnika careva Judinih?
011	1KI	022	046	Takođe je iskorenio iz zemlje hramske bludnike koji su se održali do vremena njegovog oca.
011	1KI	022	047	U Edomu nije bilo cara; namesnik je vladao kao car.
011	1KI	022	048	Josafat je izgradio deset tarsiskih lađa da ide u Ofir po zlato, ali lađe nisu mogle da odu jer su se nasukale kod Esion-Gevera.
011	1KI	022	049	Tada Ohozija, sin Ahavov, reče Josafatu: „Neka moje sluge pođu na lađama s tvojim slugama.“Ali Josafat nije hteo.
011	1KI	022	050	Kad se Josafat upokojio sa svojim precima, sahranili su ga s njegovim precima u gradu njegovog praoca Davida. Na njegovo mesto se zacario njegov sin Joram.
011	1KI	022	051	Ohozija, sin Ahavov, se zacario nad Izrailjem u Samariji u sedamnaestoj godini Josafata, cara Judinog. Vladao je dve godine nad Izrailjem.
011	1KI	022	052	On je činio što je zlo u Gospodnjim očima, sledeći put svoga oca i svoje majke, i put Jerovoama, sina Navatovog, koji je Izrailj naveo na greh.
011	1KI	022	053	Služio je Valu i klanjao mu se. Tako je razgnevio Gospoda, Boga Izrailjevog, baš kao što je to njegov otac činio.
#
# BOOK	012	2KI	2 Kings	2 Knjiga o carevima
012	2KI	001	001	Posle Ahavove smrti Moav se pobunio protiv Izrailja.
012	2KI	001	002	A Ohozija padne kroz rešetku s prozora svoje gornje sobe u Samariji i povredi se. Tada je poslao glasnike govoreći im: „Idite i upitajte Velzevuva, akaronskog boga, hoću li ozdraviti od ove bolesti.“
012	2KI	001	003	Ali Anđeo Gospodnji reče Iliji Tesvićaninu: „Ustani i pođi u susret glasnicima samarijskog cara. Reci im:’Zar nema Boga u Izrailju, te idete da pitate Velzevuva, akaronskog boga?
012	2KI	001	004	Zato govori Gospod: nećeš ustati sa postelje na koju si legao, nego ćeš svakako umreti.’“I Ilija ode.
012	2KI	001	005	Kad su se glasnici vratili k caru, on ih upita: „Zašto ste se vratili?“
012	2KI	001	006	Oni mu odgovoriše: „Sreo nas je jedan čovek, koji nam je rekao:’Idite, vratite se k caru koji vas je poslao i recite mu: ovako kaže Gospod: zar nema Boga u Izrailju, te šalješ ljude da pitaš Velzevuva, akaronskog boga?’ Zato se nećeš podići s postelje na koju si legao, već ćeš svakako umreti.“
012	2KI	001	007	Car ih upita: „Kakav je bio taj čovek koji vas je sreo i rekao vam to?“
012	2KI	001	008	Oni mu rekoše: „Imao je ogrtač od dlake i kožni pojas oko bokova.“On reče: „To je Ilija Tesvićanin!“
012	2KI	001	009	Tada je poslao zapovednika nad pedeset sa pedeset ljudi. Kad je došao k njemu, Ilija je sedeo na vrhu brda. Zapovednik reče: „Božiji čoveče, u ime cara, silazi!“
012	2KI	001	010	Ilija mu odgovori: „Ako sam zaista Božiji čovek, neka se spusti oganj s neba i neka spali i tebe i tvoju pedesetoricu.“Oganj se spusti s neba i proguta i njega i njegovu pedesetoricu.
012	2KI	001	011	Car mu je poslao drugog zapovednika nad pedeset. On je otišao i rekao mu: „Čoveče Božiji, u ime cara, siđi odmah!“
012	2KI	001	012	Ali Ilija odgovori: „Ako sam zaista Božiji čovek, neka se spusti oganj s neba i neka proguta i tebe i tvoju pedesetoricu.“I spusti se oganj s neba i proguta i njega i njegovu pedesetoricu.
012	2KI	001	013	Tada je [car] poslao trećeg zapovednika nad pedeset. Treći zapovednik nad pedeset se pope, pade ničice pred Ilijom i zamoli ga: „Božiji čoveče, neka moj život i životi ovih pedeset tvojih slugu budu dragoceni u tvojim očima.
012	2KI	001	014	Eto, vatra se spustila s neba i progutala dva zapovednika nad pedeset i njihovu pedesetoricu. Stoga neka moj život bude dragocen u tvojim očima.“
012	2KI	001	015	Tada Anđeo Gospodnji reče Iliji: „Siđi s njim; ne boj ga se.“On ustane i ode s njim k caru,
012	2KI	001	016	i reče mu: „Govori Gospod:’Zato što si poslao glasnike da pitaju Velzevuva, akaronskog boga, kao da nema Boga u Izrailju čiju bi reč potražio, nećeš ustati sa postelje na koju si legao, nego ćeš jamačno umreti.’“
012	2KI	001	017	Tako je umro po reči Gospodnjoj, kao što je rekao Ilija. Umesto njega se zacario Joram u drugoj godini cara Jorama, sina Josafata, cara Judinog, jer nije imao sina.
012	2KI	001	018	Ostala Ohozijina dela koja je učinio, nisu li zapisana u Knjizi dnevnika careva izrailjskih?
012	2KI	002	001	Kad je bilo vreme da Gospod uzme Iliju u nebo, Ilija i Jelisej su otišli iz Galgala.
012	2KI	002	002	Ilija reče Jeliseju: „Ostani ovde, jer me je Gospod poslao u Vetilj.“Jelisej mu reče: „Živoga mi Gospoda, i ti da si mi živ, neću te ostaviti.“Tako odu dole u Vetilj.
012	2KI	002	003	A proročki sinovi, koji su bili u Vetilju, izađu pred Jeliseja i reknu mu: „Zar ne znaš da će Gospod danas uzeti tvoga gospodara od tebe?“On reče: „I ja znam; tiho.“
012	2KI	002	004	Ilija reče Jeliseju: „Ostani ovde, jer me je Gospod poslao u Jerihon.“On mu odgovori: „Živoga mi Gospoda, i tako mi ti bio živ, neću te ostaviti.“I tako odu u Jerihon.
012	2KI	002	005	U Jerihonu proročki sinovi pristupe Jeliseju i upitaju ga: „Zar ne znaš da će Gospod danas uzeti tvoga gospodara od tebe?“On odgovori: „I ja to znam; tiho.“
012	2KI	002	006	Ilija mu reče: „Ostani ovde, jer me je Gospod poslao na Jordan.“Jelisej odgovori: „Živoga mi Gospoda, i tako mi ti bio živ, neću te ostaviti.“Tako su obojica otišla.
012	2KI	002	007	Pošlo je i pedeset od proročkih sinova. Oni su stajali podalje, a njih dvojica su stajali kod Jordana.
012	2KI	002	008	Tada je Ilija uzeo svoj ogrtač, smotao ga, i njime udario po vodi. Voda se razdelila na jednu i na drugu stranu, tako da su njih dvojica prošli po suvom.
012	2KI	002	009	Kad su prošli, Ilija reče Jeliseju: „Traži nešto od mene pre nego što budem uzet.“On mu reče: „Neka dvostruka mera tvoga duha dođe na mene.“
012	2KI	002	010	Ilija mu reče: „Tražio si tešku stvar; ipak, ako me vidiš kad budem bio uzet od tebe, neka ti bude tako; ako ne [budeš video], onda se to neće dogoditi.“
012	2KI	002	011	Dok su oni tako hodali i razgovarali, pojave se ognjene kočije i ognjeni konji i dođu između njih, pa u vihoru odnesu Iliju na nebo.
012	2KI	002	012	Kad je to Jelisej video, povikao je: „Oče moj, oče moj, kočije i konjanici Izrailjevi!“I nije ga više video. Zatim je uzeo njegov ogrtač i poderao ga na dva dela.
012	2KI	002	013	Onda je podigao Ilijin ogrtač, koji je spao s njega, pa se vratio i stao na obalu Jordana.
012	2KI	002	014	Tada je uzeo Ilijin ogrtač, koji je spao s njega, i udario po vodi. Rekao je: „Gde je Gospod, Bog Ilijin?“Udario je po vodi i voda se razdelila na jednu i na drugu stranu. Jelisej prođe.
012	2KI	002	015	Proročki sinovi iz Jerihona koji su ga posmatrali izdaleka, rekoše: „Ilijin duh je počinuo na Jeliseju!“Kad su došli da se sretnu s njim, poklonili su mu se licem do zemlje.
012	2KI	002	016	Tada mu rekoše: „Evo, tvoje sluge imaju pedeset jakih ljudi sa sobom, da idu i potraže tvoga gospodara. Možda ga je Duh Gospodnji bacio na neku planinu, ili u neku dolinu.“On reče: „Ne šaljite ih.“
012	2KI	002	017	Oni su tako navalili na njega, da mu je bilo neprijatno. Onda im je rekao: „Pošaljite ih.“Poslali su pedeset ljudi, koji su tražili tri dana, ali ga nisu našli.
012	2KI	002	018	Kad su se vratili k njemu, koji je ostao u Jerihonu, on im reče: „Zar vam nisam rekao da ne idete?“
012	2KI	002	019	Ljudi iz grada rekoše Jeliseju: „Kao što moj gospodar vidi, grad je dobar za život, ali je voda loša, a zemlja jalova.“
012	2KI	002	020	Jelisej reče: „Donesite mi novu činiju.“Oni mu donesoše.
012	2KI	002	021	On ode do izvora, baci u njega soli i reče: „Govori Gospod:’Isceljujem ovu vodu, da od nje više ne dođe ni smrti ni jalovosti.’“
012	2KI	002	022	Voda je postala zdrava sve do danas, prema reči koju je rekao Jelisej.
012	2KI	002	023	Odande je otišao u Vetilj. Dok je hodao putem, iz grada su izašli neki mali dečaci i rugali mu se govoreći: „Penji se, ćelo! Penji se, ćelo!“
012	2KI	002	024	On se okrenuo, pogledao ih i prokleo ih u ime Gospodnje. Tada su iz šume izašle dve medvedice i rastrgle četrdeset dva dečaka.
012	2KI	002	025	Odatle je otišao na goru Karmil, pa se zatim vratio u Samariju.
012	2KI	003	001	Joram, sin Ahavov, se zacario nad Izrailjem u Samariji u osamnaestoj godini Josafata, cara Judinog. Vladao je dvanaest godina.
012	2KI	003	002	Činio je što je zlo u Gospodnjim očima, ali ne kao njegov otac i njegova majka, jer je uklonio Valov stub, koji je njegov otac napravio.
012	2KI	003	003	Ipak, on se držao greha Jerovoama, sina Navatovog, koji je naveo Izrailj na greh; nije se odvojio od njih.
012	2KI	003	004	A Misa, car moavski, bio je stočar. On je isporučivao danak caru izrailjskom od stotinu hiljada jaganjaca i vunu od stotinu hiljada ovnova.
012	2KI	003	005	Ali kad je Ahav umro, car moavski se pobunio protiv cara izrailjskog.
012	2KI	003	006	Car Joram je još istog dana otišao iz Samarije i sabrao sav Izrailj.
012	2KI	003	007	Tada je poslao poruku Judinom caru Josafatu: „Moavski car Misa se pobunio protiv mene. Hoćeš li poći sa mnom u rat na Moav?“On odgovori: „Poći ću. Ja sam kao ti, moj je narod kao tvoj narod, i moji konji kao tvoji konji.“
012	2KI	003	008	Još upita: „Kojim ćemo putem poći?“Joram odgovori: „Putem kroz Edomsku pustinju.“
012	2KI	003	009	Tako odu car izrailjski, car Judin i car edomski. Sedam su dana tumarali Edomskom pustinjom, sve dok nije nestalo vode i za vojsku i za stoku koja je išla s njima.
012	2KI	003	010	Tada reče car izrailjski: „Avaj! Gospod je sabrao ova tri cara da ih preda u ruke Moavcima.“
012	2KI	003	011	Josafat reče: „Zar nema nijednog proroka Gospodnjeg da upitamo Gospoda?“Jedan od slugu cara izrailjskog odgovori: „Tu je Jelisej, sin Safatov, koji je sipao vodu na Ilijine ruke.“
012	2KI	003	012	Josafat reče: „Reč je Gospodnja s njim.“Car izrailjski i Josafat, car Judin, i car edomski odu dole k njemu.
012	2KI	003	013	Jelisej odgovori caru izrailjskom: „Šta ja imam s tobom? Idi k prorocima svoga oca i prorocima svoje majke.“Car izrailjski mu reče: „Nemoj tako, jer je Gospod sabrao ova tri cara da ih preda u ruke Moavcima.“
012	2KI	003	014	Jelisej reče: „Živoga mi Gospoda, Boga nad vojskama, kome služim; da nemam obzira prema Josafatu, caru Judinom, ne bih te ni pogledao.
012	2KI	003	015	A sada mi dovedite svirača.“Dok je svirač svirao, spusti se ruka Gospodnja na njega,
012	2KI	003	016	i on reče: „Govori Gospod:’Iskopajte u ovoj dolini mnogo jama.
012	2KI	003	017	Jer govori Gospod: nećete videti ni vetra ni kiše, a ovaj će se potok napuniti vodom, pa ćete piti i vi i vaša stoka i vaša tegleća stoka.
012	2KI	003	018	A to je tek neznatna stvar u Gospodnjim očima, jer će on predati Moavce u vaše ruke.
012	2KI	003	019	Kad osvojite sve najbolje gradove, oborite svako plodonosno drvo i zatrpajte sve izvore, a svaku dobru njivu uništite kamenjem.’“
012	2KI	003	020	Sledećeg jutra kad su prineli prinos, poteče voda iz pravca Edoma, tako da je sva zemlja bila puna vode.
012	2KI	003	021	Kad su Moavci čuli da su carevi krenuli u boj protiv njih, pozvali su svakog ko je stasao za oružje, pa su se postavili na granicu.
012	2KI	003	022	Ujutro, kad su ustali, sunce je bljeskalo po vodi; Moavcima se izdaleka učinilo da je voda crvena kao krv.
012	2KI	003	023	Tada rekoše: „To su se carevi pobili i poklali među sobom. Stoga, na plen, Moavci!“
012	2KI	003	024	Ali kad su došli u izrailjski tabor, Izrailjci se digoše i udariše na Moavce, te oni pobegoše pred njima. Ušavši u Moav, nastavili su da tuku Moavce.
012	2KI	003	025	Uništili su gradove, a svaki čovek je bacio kamen na svaku dobru njivu, te je bila zasuta. Zatrpali su svaki izvor i oborili svako plodonosno drvo. Ostavili su samo zidine Kir-Areseta. Strelci s praćkama su ga opkolili i počeli da ga gađaju.
012	2KI	003	026	Kad je car moavski video da se bitka okrenula protiv njega, uzeo je sedam stotina ljudi vičnih maču da se probije do cara edomskog, ali nisu uspeli.
012	2KI	003	027	Zatim je uzeo svoga sina prvenca, koji je trebalo da se zacari na njegovo mesto, i prineo ga na žrtvu svespalnicu. Izrailjce je obuzeo veliki bes, te su se povukli od njega i vratili se u svoju zemlju.
012	2KI	004	001	Žena jednog od proročkih sinova zavapi Jeliseju: „Tvoj sluga je umro a ti znaš da se tvoj sluga bojao Gospoda. A sad je došao zajmodavac da odvede moja dva sina da mu budu robovi.“
012	2KI	004	002	Jelisej joj odgovori: „Šta da uradim za tebe? Šta imaš u kući?“Ona reče: „Tvoja sluškinja nema ništa u kući osim jednog krčaga ulja.“
012	2KI	004	003	On joj reče: „Idi i pozajmi prazne posude od svih svojih suseda; neka ih ne bude malo.
012	2KI	004	004	Zatim uđi i zatvori vrata za sobom i za svojom decom, pa nalivaj ulje u sve te posude; i kako se koji napuni, ti ga skloni.“
012	2KI	004	005	Ona ode od njega, zatvori vrata za sobom i za svojim sinovima. Oni su joj donosili posude, a ona je nalivala u njih.
012	2KI	004	006	Kad su sve posude bile pune, ona reče svom sinu: „Donesi mi još posuda.“Ali on joj reče: „Nema više posuda.“Tada je ulje stalo.
012	2KI	004	007	Ona dođe i reče to čoveku Božijem, a on joj reče: „Idi, prodaj ulje i podmiri svoj dug; ti i tvoji sinovi ćete živeti od onoga što ostane.“
012	2KI	004	008	Jednog dana je Jelisej prolazio kroz Sunem. Tamo je živela jedna bogata žena, koja ga je molila da jede kod nje. I tako, kad god je prolazio, svraćao bi tamo na obed.
012	2KI	004	009	Ona reče svom mužu: „Evo, znam da je čovek koji stalno prolazi ovuda sveti Božiji čovek.
012	2KI	004	010	Hajde da mu napravimo malu sobu na krovu, i da mu namestimo ležaj, sto, stolicu, i svećnjak, da se smesti tamo kad god svrati kod nas.“
012	2KI	004	011	Jednog dana kad je došao, otišao je u gornju sobu i legao tamo.
012	2KI	004	012	On reče svome sluzi Gijeziju: „Pozovi onu Sunamku.“Kad ju je pozvao, ona je stala pred njega.
012	2KI	004	013	Tada mu reče: „Evo, bacila si se u toliku brigu zbog nas. Šta da učinimo za tebe? Hoćeš li da se zauzmemo za tebe kod cara, ili zapovednika vojske?“Ona odgovori: „Živim među svojim narodom.“
012	2KI	004	014	Jelisej upita: „Šta bi moglo da se učini za nju?“Gijezije reče: „Ona nema sina, a muž joj je star.“
012	2KI	004	015	[Jelisej] reče: „Pozovi je.“Kad ju je pozvao, stala je na vrata.
012	2KI	004	016	Tada joj je rekao: „Dogodine u ovo vreme držaćeš sina u naručju.“Ona reče: „Neka moj gospodar, čovek Božiji, ne zavarava svoju sluškinju.“
012	2KI	004	017	Ipak, žena je zatrudnela i rodila sina dogodine u to vreme, kao što joj je Jelisej rekao.
012	2KI	004	018	Dete je poraslo. Jednog dana je otišao svome ocu sa žeteocima.
012	2KI	004	019	Tada se požalio svome ocu: „Moja glava, moja glava!“Otac je rekao jednom momku: „Odnesi ga njegovoj majci.“
012	2KI	004	020	On ga je poneo i doneo ga njegovoj majci. On je sedeo u njenom krilu do podneva, a zatim je umro.
012	2KI	004	021	Tada je otišla i položila ga na krevet čoveka Božijeg. Zatim je zatvorila vrata za sobom i izašla.
012	2KI	004	022	Onda je pozvala svoga muža i rekla: „Pošalji mi, molim te, jednog momka i jednog magarca, da brzo odem kod čoveka Božijeg i da se vratim.“
012	2KI	004	023	On je upita: „Zašto danas hoćeš da ideš kod njega? Nije ni mladina, ni subota.“Ona reče: „Sve je u redu.“
012	2KI	004	024	Kad je osedlala magarca, rekla je momku: „Povedi, i kreći! Ne usporavaj radi mene, osim ako ti kažem.“
012	2KI	004	025	Ona ode i dođe k čoveku Božijem na goru Karmil. Kad ju je čovek Božiji video izdaleka, rekao je svome sluzi Gijeziju: „Eno one Sunamke!
012	2KI	004	026	Požuri joj sad u susret i pitaj je:’Jesi li dobro? Da li ti je muž dobro? Da li ti je dete zdravo?’“Ona reče: „Sve je u redu.“
012	2KI	004	027	Kad je došla k čoveku Božijem na goru, uhvatila se za njegove noge. Gijezije priđe da je odmakne, ali mu čovek Božiji reče: „Pusti je, jer joj je duša ogorčena, a Gospod je to sakrio od mene; nije mi rekao.“
012	2KI	004	028	Ona reče: „Jesam li tražila sina od moga gospodara? Zar ti nisam rekla:’Ne obmanjuj me!’?“
012	2KI	004	029	Jelisej reče Gijeziju: „Opaši se, uzmi moj štap i idi. Ako te neko sretne, ne pozdravljaj ga, a ako te neko pozdravi, ne odgovaraj mu. Zatim stavi moj štap dečaku na lice.“
012	2KI	004	030	Dečakova majka reče: „Živoga mi Gospoda i tvoga mi života, neću te ostaviti.“Tako on ustane i pođe za njom.
012	2KI	004	031	A Gijezije pođe ispred njih i stavi štap na dečakovo lice, ali nije bilo ni glasa, ni znaka života. On se vrati. Kad se sreo s Jelisejem rekao mu je: „Dečak se nije probudio.“
012	2KI	004	032	Jelisej uđe u kuću, a ono, na njegovoj postelji leži mrtav dečak.
012	2KI	004	033	Pošto je ušao, zatvorio je vrata pred ono dvoje, pa se pomolio Gospodu.
012	2KI	004	034	Onda je stao na postelju, legao na dečaka, i metnuo svoja usta na njegova usta, svoje oči na njegove oči, i svoje dlanove na njegove dlanove. I dok je tako bio ispružen nad dečakom, ugrejalo se dečakovo telo.
012	2KI	004	035	Zatim je ustao i prošetao se gore-dole po kući, pa je stao na postelju i ispružio se nad dečakom. Tada dečak kihnu sedam puta i otvori oči.
012	2KI	004	036	Zatim pozva Gijezija i reče: „Pozovi onu Sunamku.“On je pozva. Kad je došla k njemu, on joj reče: „Uzmi svoga sina.“
012	2KI	004	037	Ona uđe, pade pred njegove noge, pokloni mu se do zemlje, uze svoga sina i izađe.
012	2KI	004	038	Jelisej se vratio u Galgal. A bila je glad u zemlji. Dok su proročki sinovi sedeli pred njim, on reče svome sluzi: „Pristavi veliki lonac i skuvaj varivo za proročke sinove.“
012	2KI	004	039	Jedan od njih ode u polje da nabere bilja i nađe divlju lozu. Nabrao je s nje divljih plodova i njima napunio svoj plašt. Kad se vratio, nasekao ih je u lonac s varivom, ne znajući kakvi su.
012	2KI	004	040	Naliju oni čorbu ljudima, ali čim su počeli da jedu, počnu da viču, govoreći: „Smrt je u loncu, čoveče Božiji!“I nisu mogli da jedu.
012	2KI	004	041	On reče: „Dajte brašno ovamo!“Onda je bacio brašno u lonac i rekao: „Naspite narodu da jede.“I ništa više štetnog nije bilo u loncu.
012	2KI	004	042	Neki čovek dođe iz Vet-Salisa i donese čoveku Božijem dvadeset ječmenih hlebova od prvine plodova, i nešto svežeg klasja žita u torbi. Rekao je: „Daj ljudima da jedu.“
012	2KI	004	043	Njegov sluga reče: „Kako da iznesem ovo pred stotinu ljudi?“Jelisej reče: „Daj narodu da jede, jer govori Gospod:’Ješće i preostaće.’“
012	2KI	004	044	Tada je izneo pred njih, pa su jeli, i još im je ostalo, po reči Gospodnjoj.
012	2KI	005	001	Naman, zapovednik vojske aramejskog cara, bio je čovek od velikog značaja za svoga gospodara; cenio ga je, jer je preko njega Gospod davao pobede Aramejcima. Ali iako je bio veliki ratnik, bio je gubavac.
012	2KI	005	002	Jednom kad su Aramejci izvršili upad, doveli su iz izrailjske zemlje mladu devojku; ona je posluživala Namanovu ženu.
012	2KI	005	003	Ona reče svojoj gospodarici: „O, samo kad bi moj gospodar otišao proroku u Samariji! On bi ga iscelio od gube.“
012	2KI	005	004	Naman ode i javi to svome gospodaru, govoreći: „Tako i tako je rekla devojka iz izrailjske zemlje.“
012	2KI	005	005	Aramejski car reče: „Idi onda, a ja ću poslati pismo izrailjskom caru.“On ode i ponese sa sobom deset talanata srebra, šest hiljada šekela zlata, i deset pari odeće.
012	2KI	005	006	Sa sobom je doneo pismo izrailjskom caru u kome je pisalo: „Sa ovim pismom ti šaljem i svoga slugu Namana da ga isceliš od gube.“
012	2KI	005	007	Kad je izrailjski car pročitao pismo, razderao je svoju odeću i rekao: „Zar sam ja Bog, da mogu da usmrćujem i oživljavam, te mi ovaj šalje pismo da iscelim čoveka od gube? Pogledajte kako traži povod da me izazove!“
012	2KI	005	008	Kad je Jelisej, čovek Božiji, čuo da je izrailjski car razderao svoju odeću, poslao je poruku caru: „Zašto si razderao svoju odeću? Neka dođe k meni, da zna da ima prorok u Izrailju.“
012	2KI	005	009	Naman dođe sa svojim konjima i kočijama, i stane kod vrata Jelisejeve kuće.
012	2KI	005	010	A Jelisej mu posla glasnika: „Idi i okupaj se sedam puta u Jordanu, i obnoviće se tvoje telo, pa ćeš biti čist.“
012	2KI	005	011	Ali Naman se naljuti, ode i reče: „Ja sam mislio da će on izaći k meni, stati i prizvati ime Gospoda, Boga svoga, i da će mahnuti rukom nad [obolelim] mestom i isceliti me od gube!
012	2KI	005	012	Nisu li Avana i Farfar, damaštanske reke, bolje od svih izrailjskih voda? Nisam li mogao da se okupam u njima i budem čist?!“On se okrenu i ode besan.
012	2KI	005	013	No, njegove sluge mu pristupiše i rekoše: „Oče moj, da ti je prorok rekao da uradiš nešto veliko, zar ne bi to uradio? Nećeš li pre uraditi to što ti je rekao:’Okupaj se i bićeš čist?!’“
012	2KI	005	014	On siđe i zagnjuri sedam puta u Jordan po reči čoveka Božijeg, i telo mu se obnovi, te postade čisto kao telo mladog momka.
012	2KI	005	015	Tada se vratio k čoveku Božijem sa svom svojom pratnjom; ušao je i stao pred njega, rekavši: „Evo, sada znam da nema drugog Boga na svoj zemlji, osim u Izrailju. Stoga primi dar od svoga sluge.“
012	2KI	005	016	Jelisej reče: „Živoga mi Gospoda kome služim, neću uzeti ništa!“Naman je navaljivao na njega da uzme, ali on je odbio.
012	2KI	005	017	Naman reče: „Ako nećeš, neka se tvome sluzi da toliko zemlje koliko dve mazge mogu da ponesu, jer tvoj sluga neće više prinositi svespalnice i žrtve drugim bogovima, osim Gospodu.
012	2KI	005	018	Ipak, neka Gospod oprosti ovo svome sluzi: kad moj gospodar ulazi u Rimonov hram da se tamo pokloni, i on se osloni na moju ruku, tako da i ja moram da se poklonim u Rimonovom hramu – kad se, dakle, poklonim u Rimonovom hramu, neka to Gospod oprosti svome sluzi.“
012	2KI	005	019	On odgovori: „Idi s mirom.“Ali kad je Naman malo odmakao,
012	2KI	005	020	Gijezije, sluga Jeliseja, čoveka Božijeg, reče u sebi: „Moj gospodar je olako pustio tog Namana Aramejca, pošto nije uzeo od njega ništa od onoga što je doneo.“
012	2KI	005	021	Tada je Gijezije pohitao za Namanom. Kad je Naman video da neko trči za njim, sišao je sa svoje kočije da ga dočeka, i rekao mu: „Je li sve u redu?“
012	2KI	005	022	On odgovori: „U redu je. Moj gospodar me je poslao da kažem:’Evo, baš sad su mi došla dva momka od proročkih sinova iz Jefremove gore. Daj, molim te, za njih jedan talanat srebra i dva para odeće.’“
012	2KI	005	023	Naman reče: „Uzmi i dva talanta.“I pošto je navaljivao na njega da uzme, zavezao mu je dva talanta srebra u dve vreće i dva para odeće. Zatim mu je dao dva momka, koji su ih nosili pred njim.
012	2KI	005	024	Kad je došao do brda, uzeo ih je od njih i sklonio u kuću. Potom je poslao ljude, i oni odu.
012	2KI	005	025	Onda je došao i stao pred svoga gospodara. „Gde si bio, Gijezije?“– upita ga Jelisej. On odgovori: „Tvoj sluga nije nikud išao.“
012	2KI	005	026	Jelisej mu reče: „Nije li moje srce bilo tamo kad je čovek sišao sa svoje kočije da te dočeka? Zar je ovo vreme da se uzme srebro i da se stekne odeća, maslinjaci i vinogradi, sitna i krupna stoka, i sluge i sluškinje?
012	2KI	005	027	Zato će se Namanova guba prilepiti za tebe i za tvoje potomstvo do veka.“Gijezije ode od njega gubav, [beo] kao sneg.
012	2KI	006	001	Proročki sinovi rekoše Jeliseju: „Pogledaj, mesto gde živimo pred tobom je veoma skučeno za nas.
012	2KI	006	002	Hajde da odemo do Jordana, gde će svako od nas uzeti po jedan balvan, da napravimo sebi mesto za život.“On reče: „Pođite!“
012	2KI	006	003	Jedan od njih reče: „Hoćeš li i ti poći sa svojim slugama?“On odgovori: „Poći ću.“
012	2KI	006	004	On pođe s njima. Kad su došli na Jordan, posekli su drva.
012	2KI	006	005	Međutim, dok je jedan obarao balvan, sekira padne u vodu. On povika i reče: „Avaj, gospodaru, a još je bila pozajmljena!“
012	2KI	006	006	Čovek Božiji upita: „Gde je pala?“Kad su mu pokazali mesto, odsekao je prut i bacio ga tamo, i učinio da sekira ispliva.
012	2KI	006	007	Zatim je rekao: „Izvadite je.“Čovek pruži ruku i uzme je.
012	2KI	006	008	Aramejski car je bio u ratu sa Izrailjem. On se posavetovao sa svojim slugama i rekao: „Utaboriću se na tom i tom mestu.“
012	2KI	006	009	Ali čovek Božiji posla poruku caru izrailjskom: „Pazi se da ne prođeš tim mestom, jer Aramejci silaze onamo.“
012	2KI	006	010	Car izrailjski je poslao ljude na mesto za koje mu je rekao čovek Božiji. On ga je upozoravao, te se car izrailjski čuvao; a to se nije dogodilo samo jednom ili dvaput.
012	2KI	006	011	Aramejski car se veoma uznemirio zbog toga. Okupio je svoje sluge i rekao im: „Zar mi nećete reći ko je od nas na strani izrailjskog cara?“
012	2KI	006	012	Jedan od njegovih slugu mu reče: „Nije niko, gospodaru moj care. Nego to prorok Jelisej u Izrailju javlja izrailjskom caru i stvari koje ti izgovoriš u svojoj spavaćoj sobi.“
012	2KI	006	013	Car reče: „Pođite i vidite gde je, a ja ću poslati ljude da ga uhvate.“Bilo mu je javljeno: „Eno ga u Dotanu!“
012	2KI	006	014	Tada je poslao konje, bojna kola i veliku vojsku. Došli su noću i opkolili grad.
012	2KI	006	015	Kad je sluga čoveka Božijeg ustao rano ujutro i izašao, gle, vojska s konjima i bojnim kolima opkolila grad. Sluga reče: „Jao, gospodaru, šta da radimo?!“
012	2KI	006	016	A on reče: „Ne boj se, jer ima ih više s nama, nego s njima.“
012	2KI	006	017	Tada se Jelisej pomolio: „Gospode, otvori mu oči da vidi.“Gospod je otvorio oči sluzi, te je video da je gora oko Jeliseja puna konja i vatrenih kočija.
012	2KI	006	018	Kad su [Aramejci] sišli k njemu, Jelisej se pomolio Gospodu: „Udari ovaj narod slepilom!“I udari ih slepilom po reči Jelisejevoj.
012	2KI	006	019	Tada im Jelisej reče: „Ovo nije put i ovo nije grad. Pođite za mnom i ja ću vas odvesti čoveku koga tražite.“Ali odveo ih je u Samariju.
012	2KI	006	020	Čim su došli u Samariju, Jelisej reče: „Gospode, otvori im oči da vide!“Gospod im je otvorio oči, pa su videli da su usred Samarije.
012	2KI	006	021	Kad ih je car izrailjski ugledao, on reče Jeliseju: „Oče moj, hoću li ih pobiti?“
012	2KI	006	022	On reče: „Nećeš ih pobiti! Zar da pobiješ zarobljenike mačem i lukom? Iznesi pred njih hleb i vodu, neka jedu i piju, a onda neka idu svome gospodaru.“
012	2KI	006	023	Car im je pripremio veliku gozbu. Kad su jeli i pili, poslao ih je nazad, te su otišli svome gospodaru. Aramejske čete nisu više upadale u izrailjsku zemlju.
012	2KI	006	024	Posle nekog vremena, aramejski car Ven-Adad, skupi svu svoju vojsku, pa krene i opkoli Samariju.
012	2KI	006	025	U Samariji je zbog opsade zavladala velika glad. Jedna magareća glava se prodavala za osamdeset srebrnih [šekela], a četvrtina kava golubijeg izmeta za pet srebrnih [šekela].
012	2KI	006	026	Kad je izrailjski car prolazio pokraj zidina, jedna žena povika k njemu: „Pomagaj, gospodaru moj care!“
012	2KI	006	027	On reče: „Ako ti Gospod ne pomaže, kako ću ti ja pomoći? Nečim sa gumna, ili iz kace?
012	2KI	006	028	Kakva te muka muči?“– upita car. Žena odgovori: „Ova žena mi je rekla:’Daj svoga sina da ga pojedemo danas, a moga sina ćemo pojesti sutra.’
012	2KI	006	029	Tako smo skuvale mog sina i pojele ga. Ali kad sam joj sledećeg dana rekla:’Daj tvoga sina da ga pojedemo’, ona je sakrila svoga sina.“
012	2KI	006	030	Kad je car čuo reči ove žene, on razdra svoju odeću. Kad je hodao po zidinama, narod je video da ispod, na svom telu, nosi kostret.
012	2KI	006	031	On reče: „Neka mi Bog učini tako, i još više, ako danas glava Safatovog sina Jeliseja ostane na njemu!“
012	2KI	006	032	A Jelisej je sedeo u svojoj kući zajedno sa starešinama. Car je poslao čoveka pred sobom, ali pre nego što je glasnik došao k njemu, on reče starešinama: „Vidite li da je onaj krvnik poslao nekoga da mi odseče glavu? Pazite! Kad glasnik dođe, vi zatvorite vrata i odbijte ga od vrata. Ne čuje li se to korak njegovog gospodara za njim?“
012	2KI	006	033	Dok je on još govorio, gle, glasnik siđe k njemu i reče: „Ova nevolja je od Gospoda! Čemu još da se nadam od Gospoda?“
012	2KI	007	001	Tada Jelisej reče: „Čujte reč Gospodnju: Govori Gospod:’Sutra u ovo vreme mera brašna će se prodavati za šekel, a dve mere ječma za šekel, na vratima Samarije.’“
012	2KI	007	002	A kapetan na čiju se ruku car oslanjao odgovori čoveku Božijem: „Čak i da Gospod napravi okna na nebesima, može li se to dogoditi?“[Prorok] odgovori: „Evo, videćeš to svojim očima, ali od toga nećeš jesti.“
012	2KI	007	003	A na gradskim vratima su bila četiri gubavca. Oni rekoše jedan drugome: „Zar ćemo sedeti ovde dok ne umremo?
012	2KI	007	004	Ako kažemo: hajdemo u grad – u gradu je glad; pomrećemo tamo. Ako ostanemo ovde, svejedno ćemo pomreti. Stoga, pođimo u aramejski tabor, pa ako nas ostave u životu, živećemo, a ako nas ubiju, umrećemo.“
012	2KI	007	005	Dignu se oni u predvečerje i dođu u aramejski tabor. Kad su došli do ruba aramejskog tabora, tamo nije bilo nikoga.
012	2KI	007	006	Naime, Gospod je učinio da se u aramejskom taboru čuje tutnjava bojnih kola i topot konja – buka velike vojske, tako da su rekli jedan drugome: „Evo, car izrailjski je unajmio careve hetitske i careve egipatske da nas napadnu!“
012	2KI	007	007	Digli su se i pobegli u predvečerje, napustivši svoje šatore, konje, i magarce; ostavili su tabor kakav jeste, i pobegli da spasu sebi život.
012	2KI	007	008	Kad su oni gubavci došli na rub tabora, ušli su u jedan šator, pa su jeli i pili. Poneli su odande srebra, zlata i odeće, te su otišli i sakrili ih. Potom su se vratili i ušli u drugi šator, odneli stvari i sakrili ih.
012	2KI	007	009	Tada rekoše jedan drugom: „Ne činimo dobro. Ovo je dan dobrih vesti, a mi ćutimo! Ako budemo čekali do jutra, navući ćemo krivicu na sebe. Stoga, pođimo sad i javimo ovo carevom domu.“
012	2KI	007	010	Kad su došli, pozvali su gradsku stražu i javili im: „Ušli smo u aramejski tabor, a tamo ni žive duše, ni ljudskog glasa; samo privezani konji i magarci, a šatori ostavljeni kakvi jesu.“
012	2KI	007	011	Stražari pozovu i jave vest carevom domu.
012	2KI	007	012	Car ustade noću i reče svojim slugama: „Reći ću vam šta su nam Aramejci spremili. Oni znaju da gladujemo, pa su izašli iz tabora da se sakriju napolju, misleći:’Kad izađu iz grada, mi ćemo ih pohvatati žive i ući u grad.’“
012	2KI	007	013	Jedan od njegovih slugu reče: „Neka ljudi uzmu onih pet preostalih konja; i tako će proći kao sve mnoštvo konja u Izrailju, sve ono mnoštvo konja u Izrailju što je izginulo. Pošaljimo ih, pa ćemo videti.“
012	2KI	007	014	Pošto su uzeli dvoja kola s konjima, car ih je poslao u aramejski tabor i rekao: „Idite i vidite.“
012	2KI	007	015	Kad su došli do Jordana, sav je put bio pun odeće i opreme koje su Aramejci pobacali u žurbi. Glasnici su se vratili i javili caru.
012	2KI	007	016	Tada je narod izašao i oplenio aramejski tabor. Mera brašna prodavala se za šekel, i dve mere ječma za šekel, po reči Gospodnjoj.
012	2KI	007	017	A car je postavio na gradska vrata onog kapetana na čiju se ruku car oslanjao, ali ga je narod pregazio na vratima, te je umro, baš kako je rekao čovek Božiji kad je car došao k njemu.
012	2KI	007	018	Naime, kad je čovek Božiji rekao caru: „Sutra u ovo vreme na vratima Samarije, mera brašna će se prodavati za šekel, a dve mere ječma za šekel“,
012	2KI	007	019	taj kapetan je odgovorio čoveku Božijem: „Čak i da Gospod napravi okna na nebesima, može li se to dogoditi?“Njemu je prorok odgovorio: „Evo, videćeš to svojim očima, ali od toga nećeš jesti.“
012	2KI	007	020	To mu se i dogodilo; narod ga je pregazio na vratima, pa je umro.
012	2KI	008	001	A Jelisej je bio rekao ženi čijeg je sina oživeo: „Spremi se i pođi sa svojim domom, pa se nastani negde, jer je Gospod najavio sedam godina gladi koja će zaista doći na zemlju.“
012	2KI	008	002	Žena se spremi i učini kako joj je čovek Božiji rekao. Otišla je sa svojim domom u filistejsku zemlju, gde je živela sedam godina.
012	2KI	008	003	Kad su se ovih sedam godina navršile, žena se vratila iz filistejske zemlje. Zatim je otišla i obratila se caru zbog svoje kuće i zemlje.
012	2KI	008	004	A car je baš razgovarao s Gijezijem, slugom čoveka Božijeg, rekavši: „Pričaj mi o svim velikim delima koje je Jelisej učinio.“
012	2KI	008	005	Dok je on pričao caru kako je Jelisej oživeo mrtvaca, uđe žena čijeg je sina oživeo i obrati se caru zbog svoje kuće i zemlje. Gijezije reče: „Gospodaru moj care, to je ona žena čijeg je sina oživeo Jelisej!“
012	2KI	008	006	Kad ju je car pitao o tome, ona mu je ispričala. Car joj je, zatim, dao jednog dvoranina i rekao: „Vrati joj svu njenu imovinu, i sav prihod od zemlje od dana kad je otišla sa zemlje do sada.“
012	2KI	008	007	Jelisej dođe u Damask. Tada javiše aramejskom caru, Ven-Adadu, koji je bio bolestan: „Došao je čovek Božiji ovamo.“
012	2KI	008	008	Car reče Azailu: „Ponesi sa sobom dar i sastani se sa čovekom Božijim, pa upitaj Gospoda preko njega:’Hoću li ozdraviti od ove bolesti?’“
012	2KI	008	009	Azailo ode da se sastane s njim. Sa sobom je poneo dar i svakojaka dobra Damaska, natovarena na četrdeset kamila. Kad je stigao, stao je pred njega i rekao: „Tvoj sin, Ven-Adad, car aramejski, poslao me je k tebi da pita:’Hoću li ozdraviti od ove bolesti?’“
012	2KI	008	010	Jelisej mu reče: „Idi i reci mu:’Sigurno ćeš ozdraviti’, ali mi je Gospod otkrio da će sigurno umreti.“
012	2KI	008	011	Prorok je okrenuo svoj pogled i zagledao se u njega, dok ovome nije postalo neprijatno. Tada čovek Božiji zaplaka.
012	2KI	008	012	Azailo upita: „Zašto moj gospodar plače?“On odgovori: „Zato što znam kakvo ćeš zlo učiniti Izrailjcima: palićeš njihove tvrđave, ubijaćeš njihove mladiće mačem, razbijaćeš njihovu nejač, i parati njihove trudne žene.“
012	2KI	008	013	Azailo odgovori: „Kako bi tvoj sluga, tek samo pas, mogao da učini tako veliku stvar?“Jelisej odgovori: „Gospod mi je otkrio da ćeš ti biti car nad Aramom.“
012	2KI	008	014	On ode od Jeliseja i dođe svome gospodaru, koji ga upita: „Šta ti je Jelisej rekao?“On reče: „Rekao mi je da ćeš jamačno ozdraviti.“
012	2KI	008	015	Međutim, sledećeg dana je Azailo uzeo komad platna, umočio ga u vodu i njime pokrio carevo lice. Tako je car umro, a na njegovo mesto se zacario Azailo.
012	2KI	008	016	U petoj godini Jorama, sina Ahavovog, cara izrailjskog, za vreme Josafata, cara Judinog, nad Judom se zacario Joram, sin Josafatov.
012	2KI	008	017	Bilo mu je trideset dve godine kad se zacario, a vladao je osam godina u Jerusalimu.
012	2KI	008	018	On je išao stopama izrailjskih careva, kao što je činio dom Ahavov, jer mu je Ahavova ćerka bila žena. Činio je što je zlo u očima Gospodnjim.
012	2KI	008	019	Ipak, Gospod nije hteo da uništi Judu, radi svoga sluge Davida, pošto mu je obećao da će dati svetiljku njegovim potomcima doveka.
012	2KI	008	020	U njegove dane se Edom pobunio protiv Jude, pa je postavio cara nad sobom.
012	2KI	008	021	Joram je otišao u Sior sa svim bojnim kolima. Ustao je noću i napao Edomce, koji su opkolili njega i zapovednike bojnih kola, ali mu se vojska razbežala svojim kućama.
012	2KI	008	022	Tako se Edom otrgao od Jude sve do danas. U to vreme se pobunila i Livna.
012	2KI	008	023	Ostala Joramova dela i sve što je učinio, nije li to zapisano u Knjizi dnevnika careva Judinih?
012	2KI	008	024	Kad se Joram upokojio sa svojim precima, sahranili su ga s njegovim precima u Davidovom gradu. Na njegovo mesto se zacario njegov sin Ohozija.
012	2KI	008	025	U dvanaestoj godini Jorama, sina Ahava, cara izrailjskog, nad Judom se zacario Ohozija, sin Jorama, cara Judinog.
012	2KI	008	026	Ohoziji je bilo dvadeset dve godine kad se zacario, a vladao je jednu godinu u Jerusalimu. Majka mu se zvala Gotolija, ćerka Amrija, cara izrailjskog.
012	2KI	008	027	Išao je stopama doma Ahavovog, čineći što je zlo u očima Gospodnjim, baš kao dom Ahavov, pošto je bio zet domu Ahavovom.
012	2KI	008	028	Ohozija je sa Joramom, sinom Ahavovim, krenuo u rat protiv Azaila, cara aramejskog, u Ramot galadski, ali Aramejci raniše Jorama.
012	2KI	008	029	Car Joram se povukao u Jezrael da zaleči rane, koje je zadobio od Aramejaca u Rami, dok je ratovao sa Azailom, carem aramejskim. I Ohozija, sin Jorama, cara Judinog, siđe u Jezrael da vidi Jorama, sina Ahavovog, jer je bio ozbiljno ranjen.
012	2KI	009	001	Prorok Jelisej pozva jednog od proročkih sinova i reče mu: „Opaši bokove, pa uzmi ovu bočicu ulja i idi u Ramot galadski.
012	2KI	009	002	Kad dođeš tamo, potraži Juja, sina Josafata, sina Nimsijevog. Zatim uđi i gledaj da ustane iz svoga društva, pa ga odvedi unutra u sobu.
012	2KI	009	003	Potom uzmi bočicu ulja, izlij mu je na glavu i reci:’Govori Gospod: pomazujem te za cara nad Izrailjem.’ Onda otvori vrata i beži; ne zadržavaj se.“
012	2KI	009	004	Momak, sluga prorokov, ode u Ramot galadski.
012	2KI	009	005	Kad je došao, zapovednici vojske su sedeli zajedno. On reče: „Imam poruku za tebe, zapovedniče.“Juj reče: „Za koga od nas?“On odgovori: „Za tebe.“
012	2KI	009	006	On ustane i uđe u kuću. Tada mu momak izli ulje na glavu i reče mu: „Govori Gospod, Bog Izrailjev:’Pomazujem te za cara nad narodom Gospodnjim, Izrailjem.
012	2KI	009	007	Ti ćeš istrebiti dom Ahava, svoga gospodara, da na Jezavelji osvetim krv mojih slugu proroka, i svih slugu Gospodnjih.
012	2KI	009	008	Tako će propasti sav dom Ahavov. Istrebiću Ahavu svako muško u Izrailju, kako roba tako slobodnoga.
012	2KI	009	009	Učiniću sa domom Ahavovim, kao sa domom Jerovoama, sina Navatovog, i sa domom Vase, sina Ahijinog.
012	2KI	009	010	A Jezavelju će izjesti psi na jezraelskom polju, i niko je neće sahraniti.’“Zatim je otvorio vrata i pobegao.
012	2KI	009	011	Kad se Juj vratio slugama svoga gospodara, jedan ga upita: „Je li sve u redu? Zašto je taj ludak došao k tebi?“On im odgovori: „Znate već kako ta vrsta trabunja.“
012	2KI	009	012	Oni rekoše: „To je laž! Hajde, reci nam!“On im reče: „Rekao mi je tako i tako:’Govori Gospod: pomazujem te za cara nad Izrailjem.’“
012	2KI	009	013	Oni hitro skinuše svoje ogrtače, prostreše pod njegove stope, te zatrubiše u trubu i rekoše: „Juj je postao car!“
012	2KI	009	014	Tako se Juj, sin Josafata, sina Nimsijevog, urotio protiv Jorama. A Joram je sa svim Izrailjem branio Ramot galadski protiv Azaila, cara aramejskog.
012	2KI	009	015	Car Joram se bio vratio u Jezrael da leči rane, koje je zadobio od Aramejaca u bici sa Azailom, carem aramejskim. Juj reče: „Ako vam je po volji, neka niko ne pobegne iz grada da donese vest u Jezrael.“
012	2KI	009	016	Juj se pope u kola i ode u Jezrael, jer je Joram ležao tamo. Ohozija, car Judin, je došao u posetu Joramu.
012	2KI	009	017	Kad je osmatrač na jezraelskoj kuli video Juja kako dolazi, reče: „Vidim neko mnoštvo.“Joram reče: „Uzmi konjanika; pošalji ga pred njih da pita:’Je li sve dobro?’“
012	2KI	009	018	Konjanik mu pođe u susret i reče: „Ovako kaže car:’Je li sve dobro?’“Juj mu odgovori: „Što se ti brineš da li je dobro? Pođi za mnom.“Osmatrač javi: „Glasnik je došao do njih, ali se ne vraća.“
012	2KI	009	019	Poslao je i drugog konjanika, koji je došao k njima i rekao: „Ovako kaže car:’Je li sve dobro?’“Juj mu reče: „Što se ti brineš da li je dobro? Pođi za mnom.“
012	2KI	009	020	Osmatrač opet javi: „Otišao je, ali se ne vraća; a vožnja je kao vožnja Jujeva, sina Nimsijevog, jer vozi kao lud.“
012	2KI	009	021	Tada Joram reče: „Upreži!“Kad su upregli njegova kola, Joram, car izrailjski i Ohozija, car Judin, izađu svaki na svojim kolima i pođu u susret Juju. Sreli su se na njivi Navuteja Jezraelca.
012	2KI	009	022	Kad je Joram ugledao Juja, reče mu: „Je li sve dobro, Juju?“A ovaj odgovori: „Kako može biti dobro, dok traju mnogobrojna bludništva i vračarije tvoje majke Jezavelje?“
012	2KI	009	023	Na to se Joram okrenu i poče da beži, govoreći Ohoziji: „Izdaja, Ohozija!“
012	2KI	009	024	Međutim, Juj zape luk i pogodi Jorama među pleća. Strela mu je prošla kroz srce, te se srušio u kola.
012	2KI	009	025	Juj reče Vadekaru, svome potčinjenom: „Digni ga i baci na njivu Navuteja Jezraelca. Seti se da smo obojica jahali za njegovim ocem Ahavom, kad je Gospod izrekao ovo proroštvo protiv njega:
012	2KI	009	026	’Zbog krvi Navutejeve i krvi njegovih sinova, koju sam juče video, govori Gospod, kunem se da ću ti vratiti isto na ovoj njivi – govori Gospod.’ Zato ga podigni i baci na njivu po reči Gospodnjoj.“
012	2KI	009	027	Kad je to video Ohozija, car Judin, pobegao je putem za Vet-Agan. Ali, Juj krenu u poteru za njim i reče: „Ubijte i njega u njegovim kolima!“Ranili su ga na brdu Guru, koje se nalazi kod Jivleama. No, ipak je umakao u Megido i tamo umro.
012	2KI	009	028	Njegove sluge su ga odnele u Jerusalim i sahranile ga sa njegovim precima u njegovom grobu u Davidovom gradu.
012	2KI	009	029	Ohozija se zacario nad Judom jedanaeste godine Jorama, sina Ahavovog.
012	2KI	009	030	Juj je, zatim, došao u Jezrael. Jezavelja je to čula, pa je namazala oči, uredila kosu i pogledala s prozora.
012	2KI	009	031	Kad je Juj ušao na vrata, ona reče: „Je li sve dobro, Zimrije, ubico svoga gospodara?!“
012	2KI	009	032	On podiže pogled prema prozoru i reče: „Ko je sa mnom? Ko?“Dva, tri dvoranina su pogledala prema njemu.
012	2KI	009	033	On im reče: „Bacite je dole!“Oni su je bacili dole, a njena krv je poprskala zid i konje, koji su je izgazili.
012	2KI	009	034	Zatim je ušao, i pošto je jeo i pio, rekao je: „Pobrinite se za tu prokletnicu i sahranite je, jer je bila carska ćerka.“
012	2KI	009	035	Ali kad su otišli da je sahrane, nisu ništa našli od nje osim lobanje, nogu i šaka.
012	2KI	009	036	Oni su se vratili i javili mu, a on reče: „To je reč Gospoda, koji je rekao preko proroka Ilije Tesvićanina:’Psi će izjesti Jezaveljino meso na jezraelskom polju,
012	2KI	009	037	a Jezaveljin leš biće kao gnojivo na njivi u jezraelskom polju, pa niko neće moći da kaže: to je Jezavelja.’“
012	2KI	010	001	Ahav je imao sedamdeset sinova u Samariji. Juj je napisao pisma i poslao ih jezraelskim glavarima, starešinama i odgojiteljima Ahavovih sinova u Samariju, govoreći:
012	2KI	010	002	„Sad, kad ovo pismo dođe do vas, pošto ste sluge svoga gospodara, a sa vama su sinovi vašeg gospodara; i pošto imate bojna kola i konje, utvrđeni grad i oružje,
012	2KI	010	003	gledajte ko je najbolji i najdostojniji među sinovima vašeg gospodara, postavite ga na presto njegovog oca, pa se borite za dom svoga gospodara.“
012	2KI	010	004	A oni, silno uplašeni, rekoše: „Evo, dva cara nisu mogla da mu se odupru; kako ćemo mu se mi [odupreti]?“
012	2KI	010	005	Tada su upravitelj dvora, načelnik grada, starešine i odgojitelji poslali poruku Juju, govoreći: „Tvoji smo podanici; uradićemo sve što nam kažeš. Mi nećemo nikoga postavljati za cara; čini što ti drago.“
012	2KI	010	006	On im je napisao drugo pismo govoreći: „Ako ste uz mene, i ako mene slušate, uzmite glave sinova svoga gospodara i dođite k meni u Jezrael sutra u ovo doba.“A carevi sinovi, njih sedamdeset, bili su sa velikašima grada, koji su ih odgajali.
012	2KI	010	007	Kad je ovo pismo došlo k njima, uzeli su careve sinove i poklali svih sedamdeset. Zatim su stavili njihove glave u kotarice i poslali mu u Jezrael.
012	2KI	010	008	Glasnik dođe i javi mu: „Doneli su glave carevih sinova.“On reče: „Stavite ih u dve gomile na vratima, neka stoje do sutra.“
012	2KI	010	009	Ujutro je izašao, stao i rekao svemu narodu: „Vi niste krivi; evo, ja sam se urotio protiv svoga gospodara i ubio ga; ali ko je pobio ove ovde?
012	2KI	010	010	Znajte, dakle, da ništa od Božije reči koju je Gospod rekao za dom Ahavov, neće ostati neispunjeno. Gospod je učinio što je rekao preko svoga sluge Ilije.“
012	2KI	010	011	Zatim je Juj pobio sve preostale od doma Ahavovog u Jezraelu, i sve njegove velikaše, bliske prijatelje i sveštenike; nije mu ostavio nikoga na životu.
012	2KI	010	012	Potom se podigao, pa je otišao i došao u Samariju. A na putu, kod Vet-Akada pastirskog,
012	2KI	010	013	Juj naiđe na braću Ohozije, cara Judinog. On ih upita: „Ko ste?“Oni odgovoriše: „Mi smo Ohozijina braća i idemo da pozdravimo careve i caričine sinove.“
012	2KI	010	014	Ali on reče: „Pohvatajte ih žive!“Pohvatali su ih žive, i zaklali ih na studencu kod Vet-Akada, njih četrdeset dvojicu; nije poštedeo ni jednog od njih.
012	2KI	010	015	Kad je otišao odande, naišao je na Jonadava, sina Rihavovog, koji mu je pošao u susret. On ga pozdravi i reče mu: „Je li tvoje srce odano meni, kao što je moje srce odano tebi?“Jonadav odgovori: „Jeste.“„Ako jeste – odgovori Juj – daj mi ruku.“Ovaj mu dade ruku, a Juj ga uze k sebi u kola.
012	2KI	010	016	Juj reče: „Pođi sa mnom da vidiš moju revnost za Gospoda.“Tako ga je povezao sa sobom u kolima.
012	2KI	010	017	Kad je Juj došao u Samariju, pobio je sve koji su ostali Ahavu u Samariji, dok ih nije istrebio, po reči Gospodnjoj koja je saopštio Iliji.
012	2KI	010	018	Zatim je Juj sakupio sav narod i rekao im: „Ahav je malo služio Valu a Juj će mu služiti mnogo.
012	2KI	010	019	Zato mi pozovite sve Valove proroke, sve njegove sluge i sve njegove sveštenike; neka nijedan ne izostane, jer hoću da prinesem Valu veliku žrtvu. Ko izostane, neće ostati na životu.“No, Juj je postupao lukavo, kako bi uništio Valove vernike.
012	2KI	010	020	Juj reče: „Sazovite sabor u čast Valu!“Oni ga sazvaše.
012	2KI	010	021	Juj je poslao poruku po svem Izrailju, tako da su došle sve Valove sluge; nije bilo nijednog koji nije došao. Pošto su ušli u Valov hram, Valov hram se napunio od kraja do kraja.
012	2KI	010	022	Tada Juj reče čuvaru odeće: „Donesi odeću za sve Valove sluge.“Tako su im doneli odeću.
012	2KI	010	023	Zatim Juj uđe u Valov hram sa Jonadavom, sinom Rihavovim, i reče Valovim slugama: „Proverite i pogledajte da nema kojeg sluge Gospodnjeg među vama, nego samo Valovih slugu.“
012	2KI	010	024	Potom su ušli da prinesu žrtve i svespalnice. A Juj je postavio napolje osamdeset ljudi i rekao: „Ako koji od vas dopusti da pobegne i jedan od ljudi koje dajem u vaše ruke, svojim će životom platiti za njegov život.“
012	2KI	010	025	Kad je završio s prinošenjem svespalnice, Juj reče stražarima i zapovednicima: „Uđite i pobijte ih; neka niko ne umakne.“Tako su ih pobili oštricom mača. Zatim su ih stražari i zapovednici izbacili napolje, pa su ušli u unutrašnjost Valovog hrama,
012	2KI	010	026	izneli sveti stub iz Valovog hrama i spalili ga.
012	2KI	010	027	Valov lik su izlomili i srušili Valov hram; od njega su načinili zahode, sve do danas.
012	2KI	010	028	Tako je Juj istrebio Vala iz Izrailja.
012	2KI	010	029	Ipak, Juj se nije odvratio od greha Jerovoama, sina Navatovog, na koje je naveo Izrailj; od zlatnih teladi, koji su bili u Vetilju i u Danu.
012	2KI	010	030	Gospod reče Juju: „Zato što si učinio dobro čineći što je pravedno u mojim očima, i zato što si uradio sa domom Ahavovim sve po želji moga srca, zato će tvoji sinovi sedeti na Izrailjevom prestolu do četvrtog kolena.“
012	2KI	010	031	Ali Juj nije svim srcem sledio Zakon Gospoda, Boga Izrailjevog, i nije se odvratio od greha Jerovoama, na koje je naveo Izrailj.
012	2KI	010	032	U to vreme je Gospod počeo da krnji Izrailj, jer ih je Azailo pobeđivao na celom području Izrailja:
012	2KI	010	033	istočno od Jordana po svoj zemlji Galadovoj – Gadovce, Ruvimovce, i Manasijevce – od Aroira kod potoka Arnona, sve do Galada i Vasana.
012	2KI	010	034	Ostala Jujeva dela i sve što je učinio, i njegova sila, nije li to zapisano u Knjizi dnevnika careva izrailjskih?
012	2KI	010	035	Juj se upokojio sa svojim precima, i bio je sahranjen u Samariji. Na njegovo mesto se zacario njegov sin Joahaz.
012	2KI	010	036	Juj je vladao nad Izrailjem u Samariji dvadeset osam godina.
012	2KI	011	001	Kad je Gotolija, majka Ohozijina, videla da joj je poginuo sin, ustala je i pobila sav carski rod.
012	2KI	011	002	Međutim, Josaveja, ćerka cara Jorama, Ohozijina sestra, uzme Joasa, sina Ohozijinog, i ukrade ga između carevih sinova koje su ubijali. Stavila ga je u spavaću sobu s njegovom dojiljom i sakrila ga od Gotolije, te nije bio ubijen.
012	2KI	011	003	Bio je s njom sakriven u Domu Gospodnjem šest godina, sve dok je Gotolija vladala nad zemljom.
012	2KI	011	004	A sedme godine Jodaj je poslao po stotnike Horijaca i stražu, i doveo ih u Dom Gospodnji. Sklopio je sa njima savez, i pošto ih je zakleo u Domu Gospodnjem, pokazao im je carevog sina.
012	2KI	011	005	Zapovedio im je: „Ovako ćete uraditi: neka trećina vas koji ste subotom na dužnosti čuva carev dvor.
012	2KI	011	006	Druga trećina neka bude na surskim vratima, a treća, koja je na vratima iza straže, neka čuva stražu kod dvora.
012	2KI	011	007	Vaša dva ostala odreda, svi koji se razrešavaju dužnosti u subotu, neka čuvaju stražu oko cara kod Doma Gospodnjeg.
012	2KI	011	008	Vi ćete okružiti cara, svaki čovek u krugu sa svojim oružjem u ruci, i svako ko priđe redu, neka pogine. Budite uz cara i kad izlazi i kad ulazi.“
012	2KI	011	009	Stotnici učine kako im je sveštenik Jodaj zapovedio. Svaki je doveo svoje ljude, one koji stupaju na dužnost u subotu, i one koji se razrešavaju dužnosti u subotu, pa su došli k svešteniku Jodaju.
012	2KI	011	010	Sveštenik je stotnicima dao koplja i štitove cara Davida, koji su bili u Domu Gospodnjem.
012	2KI	011	011	Stražari su stali oko cara, svaki sa mačem u ruci, od južne strane do severne strane Doma, kod žrtvenika i kod Doma.
012	2KI	011	012	Tada je [Jodaj] izveo carevog sina, stavio na njega krunu i dao mu Svedočanstvo. Zatim su ga zacarili i pomazali, pa su pljeskali i govorili: „Živeo car!“
012	2KI	011	013	Kad je Gotolija čula kako straža i narod uzvikuju, došla je k narodu u Dom Gospodnji.
012	2KI	011	014	Obazrevši se, ugledala je cara kako stoji uz stub, kao što je bio običaj, sa zapovednicima i trubačima pored cara. Sav se narod zemlje veselio i trubio u trube. Tada Gotolija razdra svoju odeću i povika: „Izdaja, izdaja!“
012	2KI	011	015	Na to je sveštenik Jodaj izdao naredbu stotnicima, koji su upravljali vojskom: „Izvedite je kroz redove, i ako neko pođe za njom, posecite ga.“Naime, sveštenik je rekao: „Neka ne bude ubijena u Domu Gospodnjem.“
012	2KI	011	016	Zgrabili su je, i kad je prošla kroz konjski ulaz u carski dvor, pogubili su je.
012	2KI	011	017	A sveštenik Jodaj je sklopio savez između Gospoda, cara i naroda, i između cara i naroda, da budu narod Gospodnji.
012	2KI	011	018	Zatim je sav narod zemlje otišao u Valov hram i srušio ga. Srušili su njegove žrtvenike, njegove likove su izlomili u komade, a Valovog sveštenika Matana su ubili ispred žrtvenika. A Jodaj je postavio stražu kod Doma Gospodnjeg.
012	2KI	011	019	Zatim je poveo stotnike, Horijce i stražu, i sav narod zemlje, pa su ispratili cara od Doma Gospodnjeg do carskog dvora kod stražarskih vrata. Tako je car seo na carski presto.
012	2KI	011	020	Sav se narod zemlje radovao, a grad je utihnuo kad su Gotoliju pogubili mačem u carskom dvoru.
012	2KI	011	021	Joasu je bilo sedam godina kad se zacario.
012	2KI	012	001	Joas se zacario sedme godine Jujeve, i vladao je četrdeset godina u Jerusalimu. Majka mu se zvala Sivija iz Vir-Saveje.
012	2KI	012	002	On je činio što je pravo u očima Gospodnjim svega svoga veka, dok ga je učio sveštenik Jodaj.
012	2KI	012	003	Ipak, uzvišice nisu bile uklonjene; narod je još uvek prinosio žrtve i kadio na uzvišicama.
012	2KI	012	004	Joas reče sveštenicima: „Sav novac od posvećenih stvari, koji se donosi u Dom Gospodnji, novac skupljen od poreza, i novac od svačije procene, i sav novac što se dobrovoljno donosi u Dom Gospodnji,
012	2KI	012	005	neka sveštenici uzimaju, svaki od svog poznanika, pa neka popravljaju što je trošno u Domu, gde god se nađe nešto za popravku.“
012	2KI	012	006	Međutim, ni do dvadeset treće godine Joasovog carevanja, sveštenici još nisu popravili što je bilo trošno u Domu.
012	2KI	012	007	Tada car Joas pozva sveštenika Jodaja i ostale sveštenike i reče im: „Zašto ne popravljate što je trošno u Domu? Od sada ne uzimajte sebi novac od svojih poznanika, nego ga dajte za popravku Doma.“
012	2KI	012	008	Sveštenici su pristali da ne uzimaju novac od naroda, niti da popravljaju što je trošno u Domu.
012	2KI	012	009	Tada sveštenik Jodaj uze jedan kovčeg, proreza rupu na poklopcu, i postavi ga kod žrtvenika s desne strane kod ulaza u Dom Gospodnji. Sveštenici koji su čuvali vrata stavljali su u njega sav novac koji se donosio u Dom Gospodnji.
012	2KI	012	010	Kad bi primetili da ima mnogo novca u kovčegu, dolazio bi carev pisar sa svešteničkim glavarom, pa bi izbrojao i vezao novac koji se našao u Domu Gospodnjem.
012	2KI	012	011	Zatim bi davali gotov novac onima koji su nadgledali posao na Domu Gospodnjem, a oni bi ga davali tesarima i radnicima koji su radili na Domu Gospodnjem,
012	2KI	012	012	i zidarima i klesarima da se kupi drvo i isklesani kamen za popravku Doma Gospodnjeg, i za svaki drugi izdatak oko popravka Doma.
012	2KI	012	013	Ipak, od novca koji se donosio u Dom nisu se pravile srebrne čaše za Dom Gospodnji, ni viljuške, ni kotlići, ni trube, niti ikakve posude od zlata i srebra,
012	2KI	012	014	nego su ga davali nadglednicima posla, da se za njega popravi Dom Gospodnji.
012	2KI	012	015	I nisu tražili račun od ljudi kojima su predavali novac da plate radnicima, jer su pošteno radili.
012	2KI	012	016	Novac od žrtava za prestup i od žrtava za greh se nije donosio u Dom Gospodnji; on je pripadao sveštenicima.
012	2KI	012	017	A Azailo, car aramejski, izađe i napadne Gat i zauze ga. Zatim se Azailo okrenuo da ode gore i napadne Jerusalim.
012	2KI	012	018	Tada je Joas uzeo sve posvećene stvari koje su posvetili njegovi preci Josafat, Joram i Ohozija, carevi Judini, i sve što je sam posvetio, i sve zlato što se našlo u riznici Doma Gospodnjeg i carevog doma, i poslao Azailu, caru aramejskom, a on je odustao od Jerusalima.
012	2KI	012	019	Ostala Joasova dela i sve što je učinio, nije li to zapisano u Knjizi dnevnika careva Judinih?
012	2KI	012	020	Njegove sluge su se pobunile i ubile Joasa u domu Vet-Mila gde se ide u Silu.
012	2KI	012	021	Ubile su ga njegove sluge Jozavad, sin Simeatov i Jehozavad sin Somirov, te je umro. Sahranili su ga s njegovim precima u Davidovom gradu. Na njegovo mesto se zacario njegov sin Amasija.
012	2KI	013	001	Dvadeset treće godine carevanja Joasa sina Ohozijinog nad Judom, zacario se Joahaz, sin Jujev nad Izrailjem u Samariji. Carevao je sedamnaest godina.
012	2KI	013	002	Činio je što je zlo u očima Gospodnjim, jer je sledio grehe Jerovoama, sina Navatovog, kojima je zavodio Izrailj. Nije odstupao od njih.
012	2KI	013	003	Zato se Gospod razgnevio na Izrailj i dao ih u ruke Azailu, caru aramejskom i u ruke Ven-Adadu, sinu Azailovom, za sve ono vreme.
012	2KI	013	004	Ali Joahaz se pomolio Gospodu i Gospod ga usliši, jer vide nevolju Izrailjevu, kako ih muči car aramejski.
012	2KI	013	005	Gospod je dao izbavitelja Izrailju, te su se rešili aramejske tlake. Tako su Izrailjci živeli u svojim domovima kao pre.
012	2KI	013	006	Ipak, nisu odstupili od greha doma Jerovoamovog kojima je naveo na greh Izrailj, nego su ustrajali u njima. Aštartin stub je ostao da stoji u Samariji.
012	2KI	013	007	Joahazu nije ostalo vojske do pedeset konjanika, deset kola i deset hiljada pešaka. Uništio ih je car aramejski; izgazio ih je kao plevu na vršidbi.
012	2KI	013	008	A ostala dela Joahazova i sve što je činio, i njegovi vojni pohodi, nije li to zapisano u Knjizi dnevnika careva Izrailjevih?
012	2KI	013	009	Joahaz se upokojio sa svojim precima, pa su ga sahranili u Samariji. Na njegovo mesto zacario se njegov sin Joas.
012	2KI	013	010	Trideset sedme godine carevanja Joasovog nad Judom zacario se Joas, sin Joahazov nad Izrailjem u Samariji. Carevao je šesnaest godina.
012	2KI	013	011	On je činio što je zlo u očima Gospodnjim, i nije odstupio ni od jednog greha Jerovoama, sina Navatovog, koji je naveo Izrailj na greh, nego je ustrajao u njima.
012	2KI	013	012	Ostala Joasova dela, sve što je činio, i njegovi vojni pohodi, kako je ratovao s Amasijom carem Judinim, nije li to zapisano u dnevniku careva Izrailjevih?
012	2KI	013	013	Kad se Joas upokojio sa svojim precima, na njegov presto je seo Jerovoam. Joasa su sahranili u Samariji s carevima Izrailjevim.
012	2KI	013	014	A Jelisej se razboleo od bolesti od koje će umreti. Joas, car Izrailja, dođe k njemu i zaplaka nad njim: „Oče moj, oče moj, kočije i konjanici Izrailjevi!“
012	2KI	013	015	Jelisej mu reče: „Uzmi luk i strele.“On uze luk i strele.
012	2KI	013	016	„Uzmi luk u svoju ruku“– reče on caru izrailjskom. On ga uze u svoju ruku. Tada Jelisej stavi svoje ruke na careve ruke i reče mu: „Otvori prozor sa istoka.“Jelisej reče: „Odapni strelu.“On odape strelu,
012	2KI	013	017	a [Jelisej] reče: „Strela pobede Gospodnje, strela pobede nad Aramejcima! Ti ćeš sasvim potući Aramejce u Afeku.“
012	2KI	013	018	Zatim reče: „Uzmi strele.“On uze. Onda reče caru izrailjskom: „Udaraj po zemlji.“Udario je tri puta i stao.
012	2KI	013	019	Čovek Božiji se naljutio na njega i rekao: „Da si udario pet ili šest puta, sasvim bi porazio Aramejce. Zato ćeš samo tri puta poraziti Aramejce.“
012	2KI	013	020	Jelisej je umro i bio sahranjen. A moavske pljačkaške čete su svake godine upadale u zemlju.
012	2KI	013	021	Jednom, dok su ljudi sahranjivali nekog čoveka, gle, videli su četu pljačkaša, pa bacili mrtvaca u Jelisejev grob i pobegli. Čim je mrtvac dotakao Jelisejeve kosti, oživeo je i stao na svoje noge.
012	2KI	013	022	Aramejski car Azailo je tlačio Izrailjce u sve dane Joahazove.
012	2KI	013	023	Ali Gospod im se smilovao i sažalio se nad njima, pa se okrenuo k njima zbog saveza s Avrahamom, Isakom i Jakovom. Nije hteo da ih uništi, i nije ih odbacio od svog lica do sad.
012	2KI	013	024	Kad je Azailo umro, na njegovo mesto se zacario njegov sin Ven-Adad.
012	2KI	013	025	Joas, sin Joahazov, je povratio gradove iz ruku Ven-Adada, sina Azailovog, koje je ovaj u ratu oduzeo od njegovog oca Joahaza. Joas ga je porazio tri puta, te je povratio izrailjske gradove.
012	2KI	014	001	U drugoj godini cara Joasa, sina Joahazovog, cara izrailjskog, zacario se Amasija, sin Joasov, nad Judom.
012	2KI	014	002	Bilo mu je dvadeset pet godina kad je postao car, a vladao je dvadeset devet godina u Jerusalimu. Majka mu se zvala Joadana iz Jerusalima.
012	2KI	014	003	Činio je što je pravo u Gospodnjim očima, ali ne kao njegov praotac David. U svemu je sledio svog oca Joasa.
012	2KI	014	004	Međutim, uzvišice nisu bile uklonjene; narod je još uvek prinosio žrtve i kadio na uzvišicama.
012	2KI	014	005	Kad se carstvo učvrstilo pod njegovom vlašću, pobio je sluge koje su ubile njegovog oca cara.
012	2KI	014	006	Ipak, nije pogubio sinove ubica, prema onome što je napisano u knjizi Mojsijevog Zakona gde je Gospod zapovedio: „Neka se očevi ne pogubljuju zbog svojih sinova i neka se sinovi ne pogubljuju zbog svojih očeva; nego svaki čovek treba da bude pogubljen za svoj greh.“
012	2KI	014	007	On je potukao deset hiljada Edomaca u Slanoj dolini, i osvojio Selu u bici. Onda ju je prozvao Jokteil, kako se i danas zove.
012	2KI	014	008	Zatim je Amasija poslao poruku Joasu, sinu Joahazovom, sinu Jujevom, caru izrailjskom: „Izađi mi na megdan.“
012	2KI	014	009	Joas, car izrailjski, je poslao poruku Amasiji, caru Judinom, govoreći: „Trn je livanski poslao poruku kedru livanskom, govoreći:’Daj svoju ćerku mome sinu za ženu’, ali je divlja zver livanska izgazila trn.
012	2KI	014	010	Potukao si Edom, pa si se poneo. Uživaj u svojoj slavi, ali ostani kući. Zašto prizivaš nevolju na svoju i Judinu propast?“
012	2KI	014	011	Ali Amasija nije slušao. Tako je Joas, car izrailjski, pošao u boj. On i car Amasija, car Judin, su se sukobili kod Vet-Semesa, koji pripada Judi.
012	2KI	014	012	No, Izrailj je porazio Judu, pa su svi pobegli svojim kućama.
012	2KI	014	013	Joas, car izrailjski, je zarobio Judinog cara Amasiju, sina Joasa, sina Ohozija, kod Vet-Semesa. Zatim je došao u Jerusalim i srušio jerusalimski zid od Jefremovih vrata do Ugaonih vrata, u dužini od četiri stotine lakata.
012	2KI	014	014	Uzeo je sve zlato i srebro i sve posuđe koje se našlo u Domu Gospodnjem i u carevim riznicama, kao i taoce, pa se vratio u Samariju.
012	2KI	014	015	Ostala Joasova dela, ono što je postigao, i njegovi vojni pohodi, kako je ratovao sa Amasijom, carem Judinim, nije li to zapisano u Knjizi dnevnika careva izrailjskih?
012	2KI	014	016	Joas se upokojio sa svojim precima, pa su ga sahranili s carevima izrailjskim u Samariji. Na njegovo se mesto zacario njegov sin Jerovoam.
012	2KI	014	017	A Amasija, sin Joasov, car Judin, je živeo petnaest godina nakon smrti Joasa, cara izrailjskog, sina Joahazovog.
012	2KI	014	018	Ostala Amasijina dela, nije li to zapisano u Knjizi dnevnika careva Judinih?
012	2KI	014	019	Protiv njega su skovali zaveru u Jerusalimu, te je pobegao u Lahis. No, poslali su ljude za njim i ubili ga tamo.
012	2KI	014	020	Doneli su ga na konjima i sahranili ga sa njegovim precima u Jerusalimu, u Davidovom gradu.
012	2KI	014	021	Tada je sav Judin narod uzeo Azariju, koji je imao šesnaest godina, i zacario ga umesto njegovog oca Amasije.
012	2KI	014	022	On je obnovio Elat i vratio ga Judi, nakon što se njegov otac upokojio sa svojim precima.
012	2KI	014	023	Petnaeste godine Judinog cara Amasije, sina Joasovog, car Jerovoam, sin Joasa, cara izrailjskog, je počeo da vlada u Samariji. Vladao je četrdeset jednu godinu.
012	2KI	014	024	Činio je što je zlo u očima Gospodnjim; nije se odvratio ni od jednog od greha Jerovoama, sina Navatovog, kojima je naveo Izrailj na greh.
012	2KI	014	025	On je povratio oblast Izrailja od Levo-Amata do mora Arave, po reči Gospoda, Boga Izrailjevog, koja je bila rečena preko njegovog sluge proroka Jone, sina Amitajevog, iz Gat-Efera.
012	2KI	014	026	Jer Gospod je video veoma gorku muku Izrailjevu, da nije ostalo nikog, ni roba ni slobodnoga, ko bi pomogao Izrailju.
012	2KI	014	027	I pošto Gospod nije rekao da će istrebiti Izrailjevo ime pod nebom, izbavio ih je preko Jerovoama, sina Joasovog.
012	2KI	014	028	Ostala Jerovoamova dela, i sve što je učinio, njegovi vojni pohodi, kako je ratovao, i kako je povratio Izrailju Damask i Amat, koji je pripadao Judi, nije li to zapisano u Knjizi dnevnika careva izrailjskih?
012	2KI	014	029	Jerovoam se upokojio sa svojim precima, sa carevima Izrailja, a na njegovo mesto se zacario njegov sin Zaharija.
012	2KI	015	001	U dvadeset sedmoj godini Jerovoama, cara izrailjskog, Azarija, sin Amasijin, je postao car Jude.
012	2KI	015	002	Bilo mu je šesnaest godina kad je postao car, a vladao je pedeset dve godine u Jerusalimu. Majka mu se zvala Jeholija iz Jerusalima.
012	2KI	015	003	Činio je što je pravedno u očima Gospodnjim, sve kako je činio i njegov otac Amasija.
012	2KI	015	004	Ipak, uzvišice nisu bile uklonjene; narod je još uvek prinosio žrtve i kadio na uzvišicama.
012	2KI	015	005	Ali Gospod je udario cara, pa je bio gubavac do svoje smrti. Živeo je u odvojenoj kući, dok je carev sin Jotam bio nad dvorom i upravljao narodom i zemljom.
012	2KI	015	006	Ostala Azarijina dela, i sve što je učinio, nije li to zapisano u Knjizi dnevnika careva Judinih?
012	2KI	015	007	Azarija se upokojio sa svojim precima, pa su ga sahranili sa njegovim precima u Davidovom gradu. Na njegovo mesto se zacario njegov sin Jotam.
012	2KI	015	008	Trideset sedme godine Azarije, cara Judinog, zacario se Zaharija, sin Jerovoamov, nad Izrailjem u Samariji. Carevao je šest meseci.
012	2KI	015	009	On je činio što je zlo u očima Gospodnjim, kao što su činili njegovi preci. Nije se odvratio od greha Jerovoama, sina Navatova, kojima je navodio Izrailj na greh.
012	2KI	015	010	Ali protiv njega je skovao zaveru Salum, sin Javisov. On ga je napao i ubio pred narodom, te se zacario na njegovo mesto.
012	2KI	015	011	Ostala Zaharijina dela su zapisana u Knjizi dnevnika careva izrailjskih.
012	2KI	015	012	To je bilo ono što je Gospod rekao Juju: „Tvoji će sinovi sedeti na Izrailjevom prestolu do četvrtog kolena.“Tako je i bilo.
012	2KI	015	013	Salum, sin Javisov, se zacario u trideset devetoj godini Ozije, cara Judinog. Vladao je jedan mesec u Samariji.
012	2KI	015	014	Međutim, Menajim, sin Gadijev iz Terse se digao i došao u Samariju, napao Saluma, sina Javisovog, ubio ga, pa se zacario na njegovo mesto.
012	2KI	015	015	Ostala Salumova dela, i kako je skovao zaveru, zapisana su u Knjizi dnevnika careva izrailjskih.
012	2KI	015	016	U to vreme je Menajim iz Terse napao Tapsu i svakoga u njoj i njenoj okolini, jer se nisu predali. Pobio je sve živo, a trudne žene je rasporio.
012	2KI	015	017	U trideset devetoj godini Azarije, cara Judinog, zacario se Menajim, sin Gadijev, nad Izrailjem. Vladao je deset godina u Samariji.
012	2KI	015	018	Činio je što je zlo u očima Gospodnjim. Nije se odvratio od greha Jerovoama, sina Navatovog, kojima je navodio na greh Izrailj, svega svoga veka.
012	2KI	015	019	Zatim je Ful, car asirski, napao zemlju, a Menajim je dao Fulu hiljadu talanata srebra, da bi mu pomogao da ojača svoju carsku vlast.
012	2KI	015	020	Menajim je nametnuo porez Izrailju: svaki imućni čovek je morao da plati pedeset šekela srebra asirskom caru. Tako se asirski car povukao, i nije ostao u zemlji.
012	2KI	015	021	Ostala Menajimova dela, i sve što je uradio, nije li to zapisano u Knjizi dnevnika careva izrailjskih?
012	2KI	015	022	Kad se Menajim upokojio sa svojim precima, na njegovo mesto se zacario njegov sin Fakija.
012	2KI	015	023	U pedesetoj godini Azarije, cara Judinog, Menajimov sin Fakija je počeo da vlada nad Izrailjem u Samariji. Vladao je dve godine.
012	2KI	015	024	Činio je što je zlo u očima Gospodnjim; nije se odvratio od greha Jerovoama, sina Navatova, kojima je navodio na greh Izrailj.
012	2KI	015	025	Protiv njega se urotio njegov vojni zapovednik Fekaj, sin Remalijin, i napao ga u Samariji, u tvrđavi carevog dvora, zajedno sa Argovom i Arijem. S njim je bilo i pedeset Galađana. On ga je ubio i zacario se na njegovo mesto.
012	2KI	015	026	Ostala Fakijina dela i sve što je učinio, zapisano je u Knjizi dnevnika careva izrailjskih.
012	2KI	015	027	U pedeset drugoj godini Azarije cara Judinog, počeo je da vlada Fekaj, sin Remalijin, nad Izrailjem u Samariji. Vladao je dvadeset godina.
012	2KI	015	028	Činio je što je zlo u očima Gospodnjim; nije se odvratio od greha Jerovoama, sina Navatova, kojima je navodio na greh Izrailj.
012	2KI	015	029	U vreme Fekaja, cara izrailjskog, došao je Tiglat-Pileser, car asirski, i osvojio Ijon, Avel Vet-Mahu, Janoh, Kedes, Asor, Galad i Galileju, svu Neftalimovu zemlju, pa je preselio narod u Asiriju.
012	2KI	015	030	Tada je Osija, sin Ilin, skovao zaveru protiv Fekaja, sina Remalijinog, napao ga i ubio. On se zacario na njegovo mesto u dvadesetoj godini Jotama, sina Ozijinog.
012	2KI	015	031	Ostala Fekajeva dela i sve što je učinio, zapisano je u Knjizi dnevnika careva izrailjskih.
012	2KI	015	032	U drugoj godini Fekaja, sina Remalijinog, cara izrailjskog, nad Judom se zacario Jotam, sin Ozijin.
012	2KI	015	033	Bilo mu je dvadeset pet godina kad je počeo da vlada, a vladao je šesnaest godina u Jerusalimu. Majka mu se zvala Jerusa, ćerka Sadokova.
012	2KI	015	034	Činio je što je dobro u očima Gospodnjim, sve onako kako je činio njegov otac Ozija.
012	2KI	015	035	Ipak, uzvišice nisu bile uklonjene; narod je još uvek prinosio žrtve i kadio na uzvišicama. On je izgradio Gornja vrata Doma Gospodnjeg.
012	2KI	015	036	Ostala Jotamova dela, i ono što je učinio, nije li to zapisano u Knjizi dnevnika Judinih careva?
012	2KI	015	037	U ono vreme je Gospod počeo da podiže Resina, cara Arama, i Fekaja, sina Remalijinog, na Judu.
012	2KI	015	038	Kad se Jotam upokojio sa svojim precima, sahranili su ga sa njegovim precima u gradu njegovog praoca Davida. Na njegovo mesto se zacario njegov sin Ahaz.
012	2KI	016	001	Sedamnaeste godine Fekaja, sina Remalijinog, nad Judom se zacario Ahaz, sin Jotamov.
012	2KI	016	002	Ahazu je bilo dvadeset godina kad se zacario. Vladao je šesnaest godina u Jerusalimu. On nije činio što je pravo u očima Gospoda, Boga svoga, kao njegov praotac David.
012	2KI	016	003	On je išao putem izrailjskih careva, i čak je proveo svoga sina kroz oganj po odvratnim običajima naroda koje je Gospod isterao pred Izrailjcima.
012	2KI	016	004	Prinosio je žrtve na uzvišicama i brdima, i pod svakim zelenim drvetom.
012	2KI	016	005	Tada su došli Resin, aramejski car i Fekaj, sin Remalijin, izrailjski car, da ratuju protiv Jerusalima. Opkolili su Ahaza, ali nisu mogli da ga savladaju.
012	2KI	016	006	U to vreme je Resin, aramejski car, povratio Aramejcima Elat i isterao Judejce iz Elata. Zatim su Aramejci i Edomci došli u Elat gde su ostali sve do danas.
012	2KI	016	007	A Ahaz je poslao glasnike Tiglat-Pileseru, asirskom caru, da mu kažu: „Ja sam tvoj podanik i sin. Dođi i izbavi me iz ruku aramejskog cara i iz ruku izrailjskog cara, koji me napadaju.“
012	2KI	016	008	Ahaz je uzeo srebro i zlato koje se našlo u Domu Gospodnjem i u riznici carskog dvora i poslao asirskom caru na dar.
012	2KI	016	009	Asirski car ga je poslušao: napao je Damask i osvojio ga. Narod je preselio u Kir, a Resina je pogubio.
012	2KI	016	010	Kad je car Ahaz otišao u Damask da se sretne s Tiglat-Pileserom, asirskim carem, video je žrtvenik u Damasku. Tada je car Ahaz poslao svešteniku Uriji sliku žrtvenika i njegov nacrt sa svim pojedinostima za njegovu izradu.
012	2KI	016	011	Sveštenik Urija je izgradio žrtvenik prema svim uputstvima koje mu je car Ahaz poslao iz Damaska; napravio ga je tako pre nego što se car Ahaz vratio iz Damaska.
012	2KI	016	012	Kad se car vratio iz Damaska i video žrtvenik, pristupio je žrtveniku i prineo žrtvu na njemu.
012	2KI	016	013	Prineo je svoje žrtve svespalnice i žitne žrtve, izlio žrtvu izlivnicu, i zapljusnuo žrtvenik krvlju svoje žrtve mira.
012	2KI	016	014	A bronzani žrtvenik koji je bio pred Gospodom je sklonio s njegovog mesta ispred Doma, između novog žrtvenika i Doma Gospodnjeg. Postavio ga je sa severne strane novog žrtvenika.
012	2KI	016	015	Car Ahaz zapovedi svešteniku Uriji: „Na velikom žrtveniku ćeš paliti jutarnju žrtvu svespalnicu i večernju žitnu žrtvu i carevu svespalnicu i njegovu žitnu žrtvu, kao i svespalnicu sveg naroda zemlje, njihovu žitnu žrtvu i njihove žrtve izlivnice. Zatim ga zapljusni svom krvlju žrtve svespalnice i svom krvlju žrtava. A bronzani žrtvenik će mi služiti da preko njega tražim savet.“
012	2KI	016	016	Sveštenik Urija je učinio sve što mu je zapovedio car Ahaz.
012	2KI	016	017	Car Ahaz je odsekao oplate s podnožja i uklonio s njih umivaonik i more s bronzanih volova koji su bili pod njim, i postavio ga na kameni pod.
012	2KI	016	018	Pred asirskim carem je uklonio subotnji trem koji je bio izgrađen unutar Doma Gospodnjeg i spoljni ulaz za cara.
012	2KI	016	019	Ostala Ahazova dela, i šta je učinio, nije li to zapisano u Knjizi dnevnika Judinih careva?
012	2KI	016	020	Kad se Ahaz upokojio sa svojim precima, sahranili su ga s njegovim precima u Davidovom gradu. Na njegovo mesto se zacario njegov sin Jezekija.
012	2KI	017	001	Dvanaeste godine Ahaza, Judinog cara, zacario se Osija, sin Ilin, nad Izrailjem u Samariji. Vladao je devet godina.
012	2KI	017	002	Činio je što je zlo u očima Gospodnjim, ali ne kao izrailjski carevi koji su bili pre njega.
012	2KI	017	003	Njega je napao Salmanaser, asirski car, pa mu je Osija bio podanik i plaćao mu danak.
012	2KI	017	004	Ali kad je Salmanaser, asirski car, otkrio da sprema pobunu, jer je poslao glasnike egipatskom caru Soju, i da nije poslao danak asirskom caru, kao što je činio iz godine u godinu, asirski car ga je uhvatio i zatvorio u tamnicu.
012	2KI	017	005	Zatim je asirski car napao svu zemlju; došao je u Samariju i opsedao je tri godine.
012	2KI	017	006	Devete godine Osije, asirski car je osvojio Samariju. Tada je preselio Izrailjce i nastanio ih u Alaju i Gozan na reci Avor, i u midijske gradove.
012	2KI	017	007	To se dogodilo zato što su Izrailjci služeći drugim bogovima sagrešili protiv Gospoda, Boga svoga, koji ih je izveo iz Egipta, iz vlasti faraona, egipatskog cara.
012	2KI	017	008	Oni su sledili običaje naroda koje je Gospod isterao pred Izrailjcima, i običaje koje su vršili izrailjski carevi.
012	2KI	017	009	Izrailjci su tajno činili stvari koje nisu bile po volji Gospoda, Boga njihovog. Podizali su uzvišice po svim svojim gradovima, od kula do utvrđenih gradova.
012	2KI	017	010	Postavljali su sebi stubove i Aštartine stupove u svim krajevima i pod svakim zelenim drvetom.
012	2KI	017	011	Kadili su na svim uzvišicama, kao narodi koje je Gospod izgnao pred njima. Činili su opake stvari da izazivaju na gnev Gospoda.
012	2KI	017	012	Služili su idolima za koje im je Gospod rekao: „Ne činite to.“
012	2KI	017	013	Gospod je opominjao Izrailj i Judu preko svih svojih proroka i videlaca govoreći: „Vratite se sa svojih zlih puteva i držite zapovesti i uredbe, prema svem Zakonu, koje sam dao vašim ocima, i koje sam poslao preko svojih slugu proroka.“
012	2KI	017	014	Ali oni nisu poslušali, nego su ukrutili vratove kao njihovi preci koji nisu verovali u Gospoda, Boga njihovog.
012	2KI	017	015	Oni su odbacili njegove uredbe i njegov savez koji je sklopio sa njihovim ocima, i njegove propise kojima ih je upozoravao, i išli za ništavnim idolima, pa su i sami postali ništavni; sledili su narode koji su bili oko njih, za koje je Gospod rekao da ne postupaju kao oni.
012	2KI	017	016	Napustili su sve zapovesti Gospoda, Boga svoga, i načinili sebi livene likove dva teleta i Aštartin stub, i klanjali se svoj nebeskoj vojsci. A služili su i Valu.
012	2KI	017	017	Provodili su kroz oganj svoje sinove i ćerke i upuštali se u čaranje i gatanje; prodali su se da čine što je zlo u očima Gospodnjim izazivajući ga na gnev.
012	2KI	017	018	Zato se Gospod veoma razgnevio na Izrailja i uklonio ih pred sobom. Niko nije ostao, osim Judinog plemena.
012	2KI	017	019	Ali ni Juda nije držao zapovesti Gospoda, Boga svoga, nego su sledili običaje koje su Izrailjci držali.
012	2KI	017	020	Zato je Gospod odbacio sve potomstvo Izrailjevo; ponizio ih je i predao ih u ruke Asircima, dok ih nije odbacio od sebe.
012	2KI	017	021	Jer kad se Izrailj otcepio od doma Davidovog, i kad su postavili za cara Jerovoama, sina Navatovog, Jerovoam je odveo Izrailj od Gospoda i naveo ih na veliki greh.
012	2KI	017	022	Izrailjci su sledili sve grehe koje je Jerovoam činio; nisu se odvratili od njih,
012	2KI	017	023	dok Gospod nije uklonio Izrailj pred sobom, kao što je rekao preko svojih slugu proroka. Izgnao je Izrailjce iz njihove zemlje u Asiriju, gde su i dan danas.
012	2KI	017	024	Zatim je asirski car doveo narod iz Vavilona, Hute, Ave, Amata i Sefarvima i naselio ih po samarijskim gradovima umesto Izrailjaca. Tako su zaposeli zemlju i nastanili se u njenim gradovima.
012	2KI	017	025	A u početku, kad su se nastanili tamo, nisu se bojali Gospoda, pa je Gospod poslao lavove na njih, koji su ih ubijali.
012	2KI	017	026	Tada rekoše asirskom caru: „Narodi koje si preselio i nastanio po samarijskim gradovima ne znaju kako da služe Bogu ove zemlje. On je poslao lavove na njih, koji ih ubijaju, zato što ne znaju kako da služe Bogu ove zemlje.“
012	2KI	017	027	Asirski car je izdao naredbu: „Pošaljite tamo jednog od sveštenika koje ste preselili odande; neka ide i nastani se tamo, i neka ih nauči kako da služe Bogu te zemlje.“
012	2KI	017	028	Tako je došao jedan od sveštenika koji je bio izgnan iz Samarije i nastanio se u Vetilju; on ih je naučio kako da služe Gospodu.
012	2KI	017	029	A svaki narod je još uvek pravio svoje bogove i postavljao ih u hramove na uzvišicama, koje je načinio samarjanski narod; svaki narod ih je postavio u svojim gradovima u kojima su živeli.
012	2KI	017	030	Tako su Vavilonjani načinili Sokot-Venota, Hućani su načinili Nergala, a Amaćani su načinili Asima;
012	2KI	017	031	Avinci su načinili Nivaza i Tartaka, a Sefarvimci su u ognju spaljivali svoje sinove u čast sefarvimskih bogova Adrameleha i Anameleha.
012	2KI	017	032	Bojali su se Gospoda, tako da su postavili neke iz svojih redova za sveštenike na uzvišicama, koji su služili u hramovima na uzvišicama.
012	2KI	017	033	Tako su se bojali Gospoda, ali su služili i svojim bogovima, po običaju naroda od kojih su bili preseljeni.
012	2KI	017	034	I sve do dana današnjeg se drže svojih običaja. Oni se ne boje Gospoda i ne vrše uredbe, propise, Zakon i zapovesti koje je Gospod zapovedio potomcima Jakova, koga je nazvao Izrailj.
012	2KI	017	035	Sa njima je Gospod sklopio savez i zapovedio im: „Ne služite drugim bogovima i ne klanjajte im se, i ne prinosite im žrtve,
012	2KI	017	036	osim Gospodu koji vas je izveo iz Egipta velikom snagom i ispruženom rukom. Njemu služite, njemu se klanjajte i njemu prinosite žrtve.
012	2KI	017	037	Držite uredbe, propise, Zakon i zapovesti koje je napisao za vas da ih vršite u sve dane; ne služite drugim bogovima.
012	2KI	017	038	Ne zaboravljajte savez koji sam sklopio sa vama, i ne služite drugim bogovima,
012	2KI	017	039	nego služite jedino Gospodu, Bogu svome, i on će vas izbaviti iz ruku svih vaših neprijatelja.“
012	2KI	017	040	Ali oni nisu slušali, nego su se držali svojih pređašnjih običaja.
012	2KI	017	041	Tako su se ovi narodi bojali Gospoda, ali su služili i idolima. Njihova deca čine isto kao što su činili njihovi preci do ovoga dana.
012	2KI	018	001	Treće godine Osije, sina Ile, izrailjskog cara, nad Judom se zacario Jezekija, sin Ahazov.
012	2KI	018	002	Bilo mu je dvadeset pet godina kad se zacario, a vladao je dvadeset devet godina u Jerusalimu. Majka mu se zvala Avi, ćerka Zaharijina.
012	2KI	018	003	Činio je što je pravo u očima Gospodnjim, sasvim kao njegov praotac David.
012	2KI	018	004	On je uklonio uzvišice i razvalio stubove i posekao Aštartine stupove. Takođe je razbio i bronzanu zmiju koju je načinio Mojsije, a kojoj su Izrailjci kadili sve do tog vremena. Zvali su je Neustan.
012	2KI	018	005	On se uzdao u Gospoda, Boga Izrailjevog. Posle njega nije mu bilo sličnog među svim Judinim carevima, niti među onima koji su bili pre njega.
012	2KI	018	006	Držao se uz Gospoda i nije se odvraćao od njega, nego je držao zapovesti koje je Gospod zapovedio Mojsiju.
012	2KI	018	007	Gospod je bio s njim, pa je uspevao u svemu čega se latio. Pobunio se protiv asirskog cara i nije mu služio.
012	2KI	018	008	Zatim je potukao Filistejce sve do Gaze i njene okoline, od stražarske kule do utvrđenog grada.
012	2KI	018	009	Četvrte godine cara Jezekije, to jest, sedme godine izrailjskog cara Osije, sina Ilinog, asirski car Salmanaser je došao u Samariju i opsedao je.
012	2KI	018	010	Osvojio ju je na kraju treće godine. Samarija je bila osvojena šeste godine Jezekije, to jest, devete godine izrailjskog cara Osije.
012	2KI	018	011	Asirski car je odveo Izrailjce u Asiriju i doveo ih u Alaju i Gozan na reci Avor, i u midijske gradove.
012	2KI	018	012	To se dogodilo zbog toga što nisu slušali glas Gospoda, Boga svoga, nego su pogazili njegov savez – sve što je zapovedio Mojsije, sluga Gospodnji. Nisu ga ni slušali ni izvršavali.
012	2KI	018	013	Četrnaeste godine cara Jezekije, asirski car Senaheriv je napao sve utvrđene judejske gradove i osvojio ih.
012	2KI	018	014	Tada je Judin car Jezekija poslao poruku asirskom caru u Lahis: „Pogrešio sam! Povuci se od mene i ja ću podneti što god mi nametneš.“Asirski car je odredio Judinom caru Jezekiji tri stotine talanata srebra i trideset talanata zlata.
012	2KI	018	015	Jezekija mu je dao i sve srebro koje se našlo u Domu Gospodnjem i u riznicama carevog dvora.
012	2KI	018	016	U to vreme je Jezekija skinuo zlato s vrata i dovrataka Doma Gospodnjeg, s kojim ih je Judin car Jezekija obložio, i dao ga asirskom caru.
012	2KI	018	017	Međutim, asirski car pošalje iz Lahisa caru Jezekiji u Jerusalim Tartana, Ravsarisa i Ravsaka s velikom vojskom. Oni odu i dođu u Jerusalim. Kad su došli, zaustavili su se kod Gornjeg jezera na putu za Beljarevo polje.
012	2KI	018	018	Kad su pozvali cara, pred njih su izašli upravnik dvora Elijakim sin Helkijin, pisar Somna i dvorski savetnik Joah sin Asafov
012	2KI	018	019	Tada im Ravsak reče: „Recite Jezekiji:’Ovako kaže veliki car Asirije: u šta se to uzdaš?
012	2KI	018	020	Zar misliš da su same reči savet i sila za rat? Na koga se oslanjaš, da si se pobunio protiv mene?
012	2KI	018	021	Da se možda ne uzdaš u Egipat, u taj slomljeni štap od trske, koji ubada i probija šaku onome ko se na njega naslanja? Takav je faraon, egipatski car, svakome ko se osloni na njega.
012	2KI	018	022	A ako mi kažete: „Mi se pouzdajemo u Gospoda, Boga našeg!“Pa nije li baš Jezekija srušio njegove uzvišice i žrtvenike, rekavši Judi i Jerusalimu: klanjaćete se jedino pred ovim žrtvenikom u Jerusalimu.
012	2KI	018	023	A sad, hajde, opkladi se sa mojim gospodarem, asirskim carem: daću ti dve hiljade konja, ako si u stanju da nađeš jahače da ih jašu.
012	2KI	018	024	Kako ćeš onda odbiti i jednog vojvodu koji je među najmanjim slugama moga gospodara? No, ti se uzdaš u Egipat da će ti dati konje i konjanike.
012	2KI	018	025	Konačno, jesam li ja bez odobrenja Gospodnjeg pošao na ovo mesto da ga razorim? Gospod je meni rekao: „Digni se na tu zemlju i razori je!“’“
012	2KI	018	026	Tada su Elijakim, sin Helkijin, Somna, i Joah rekli Ravsaku: „Govori svojim slugama aramejski, jer mi razumemo; ne razgovaraj sa nama judejski da te sluša narod na zidinama.“
012	2KI	018	027	Ali Ravsak im je rekao: „Zar me je moj gospodar poslao da samo vašem gospodaru i vama kažem ove reči, a ne baš onima koji sede na zidinama, koji će s vama morati da jedu svoj izmet i piju svoju mokraću?“
012	2KI	018	028	Ravsak, zatim, ustade i povika snažnim glasom na judejskom: „Čujte reč velikog cara, asirskog cara:
012	2KI	018	029	Ovako kaže car:’Ne dajte da vas Jezekija zavarava, jer on vas ne može izbaviti iz moje ruke.
012	2KI	018	030	Ne dajte da vam Jezekija uliva pouzdanje u Gospoda govoreći: „Gospod će vas sigurno izbaviti; ovaj grad neće pasti u ruke asirskom caru.“’
012	2KI	018	031	Ne slušajte Jezekiju, jer ovako kaže asirski car:’Sklopite mir sa mnom i izađite k meni, pa će svaki od vas jesti svoje grožđe i svoje smokve i piti vodu iz svoga studenca,
012	2KI	018	032	dok ne dođem i odvedem vas u zemlju kao što je vaša zemlja, u zemlju žita i mladog vina, u zemlju hleba i vinograda, u zemlju maslinovog ulja i meda, da živite i ne umrete.’ Ne slušajte Jezekiju koji vas zavodi govoreći:’Gospod će nas izbaviti!’
012	2KI	018	033	Da li je koji bog izbavio svoju zemlju iz ruke asirskog cara?
012	2KI	018	034	Gde su bogovi amatski i arfadski? Gde su bogovi sefarvimski, enski i avski? Jesu li izbavili Samariju iz moje ruke?
012	2KI	018	035	Koji su među svim bogovima tih zemalja izbavili svoju zemlju iz moje ruke? Kako će onda Gospod izbaviti Jerusalim iz moje ruke?“
012	2KI	018	036	A narod je ćutao i nije odgovarao ni reč, jer je car bio zapovedio: „Ne odgovarajte mu!“
012	2KI	018	037	Tada su upravitelj dvora Elijakim, sin Helkijin, pisar Somna i Asafov sin Joah, dvorski savetnik, došli pred Jezekiju. Razdrli su svoju odeću i saopštili mu šta je Ravsak rekao.
012	2KI	019	001	Kad je to čuo, car Jezekija je razdro svoju odeću, navukao na sebe kostret i otišao u Dom Gospodnji.
012	2KI	019	002	Zatim je poslao Elijakima, upravitelja dvora, pisara Somnu, i starešine svešteničke obučene u kostret, proroku Isaiji, sinu Amocovom.
012	2KI	019	003	Rekli su mu: „Govori Jezekija:’Dan je ovaj dan nevolje, kazne i sramote. Deca su prispela za porođaj, a nema snage da se rode.
012	2KI	019	004	Može biti da je Gospod, Bog tvoj, čuo sve reči Ravsaka, koga je njegov gospodar asirski car poslao da vređa živoga Boga, pa će ga pokarati zbog reči koje je Gospod, Bog tvoj, čuo, kad se pomoliš za ostatak što je preostao.’“
012	2KI	019	005	Kad su sluge cara Jezekije došle k Isaiji,
012	2KI	019	006	Isaija im je rekao: „Ovako recite svome Gospodaru:’Govori Gospod: ne boj se reči što si čuo, kojima su me ružile sluge asirskog cara.
012	2KI	019	007	Evo, udahnuću u njega duh, i kad čuje jednu vest, vratiće se u svoju zemlju, a ja ću učiniti da pogine od mača u svojoj zemlji.’“
012	2KI	019	008	Kad se Ravsak vratio, našao je asirskog cara kako ratuje s Livnom; čuo je, naime, da je napustio Lahis.
012	2KI	019	009	Čuvši da je Tiraka, kuški car, izašao u rat protiv njega, asirski car je poslao glasnike Jezekiji, i rekao mu:
012	2KI	019	010	„Ovako recite Jezekiji, caru Judinom:’Neka te ne vara Bog tvoj u koga se uzdaš govoreći ti: Jerusalim neće pasti u ruke asirskom caru.
012	2KI	019	011	Čuo si šta su asirski carevi učinili svim zemljama, kako su ih izručili prokletstvu. Zar ćeš ti da se izbaviš?
012	2KI	019	012	Jesu li bogovi naroda spasli one koje su uništili moji preci: Gozance, Harance, Resefe i sinove Edena u Telasaru?
012	2KI	019	013	Gde je car amatski, car arfadski, i car Laira, Sefarvima, Ena i Ava?’“
012	2KI	019	014	Jezekija je primio pismo iz ruku poslanika i pročitao ga. Zatim se popeo u Dom Gospodnji i razvio ga pred Gospodom.
012	2KI	019	015	Onda se Jezekija ovako pomolio pred Gospodom: „Gospode, Bože Izrailjev, koji stoluješ nad heruvimima! Samo si ti Bog svih carstava zemaljskih, ti si načinio nebo i zemlju.
012	2KI	019	016	Prigni uho svoje, Gospode, i počuj; otvori oči svoje i pogledaj. Čuj Senaherivove reči koje je poslao da se ruga Bogu živome!
012	2KI	019	017	Istina je, o, Gospode, opustošili su carevi asirski narode i njihovu zemlju,
012	2KI	019	018	pobacali im bogove u vatru, jer oni i nisu bogovi, nego delo ljudskih ruku, drvo i kamen; zato su ih razorili.
012	2KI	019	019	A sad, Gospode, Bože naš, izbavi nas iz njegovih ruku, neka znaju sva carstva na zemlji, Gospode, da si samo ti Bog!“
012	2KI	019	020	Tada je Isaija, sin Amocov, poslao poruku Jezekiji: „Govori Gospod, Bog Izrailjev:’Čuo sam tvoju molitvu koju si mi uputio za Senaheriva, asirskog cara.
012	2KI	019	021	Ovo je reč koju je Gospod rekao protiv njega: Prezire te, ruga ti se, devica, ćerka sionska, maše glavom za tobom ćerka jerusalimska.
012	2KI	019	022	Koga si ružio i vređao? Na koga si glasno vikao i oholi pogled dizao? Na Sveca Izrailjeva!
012	2KI	019	023	Preko tvojih glasnika vređao si mog Gospoda. Rekao si: „Konjima svojim i jahačima mnogim, na visine sam se gorske uspeo, do najviših vrhova livanskih. Posekao sam mu najviše kedrove i njegove poizbor čemprese. Dosegao sam mu vrh najkrajnji, vrt njegov u bujnoj šumi.
012	2KI	019	024	Iskopao sam studence i pio tuđe vode, stopalima svojih nogu isušio sam sve potoke egipatske.“
012	2KI	019	025	Zar nisi čuo? Od iskona sam to odredio, uredio od pradavnih dana, a sada sam to ostvario: u ruševine si pretvorio utvrđene gradove.
012	2KI	019	026	Stanovnici njihovi nemoćni, isprepadani, postiđeni, bili su kao rastinje u polju, kao mlado zelenilo, kao trava po krovovima, što usahne pre nego što nikne.
012	2KI	019	027	Ja znam kad sedaš, kad izlaziš i kad se vraćaš, i kako si protiv mene besneo.
012	2KI	019	028	Zato što si na mene besneo, i što mi je tvoja obest došla do ušiju, brnjicu ću ti kroz nozdrve provući, u usta ću ti uzde staviti, i vratiti te putem kojim si došao.
012	2KI	019	029	A ovo je znak za tebe: Ove godine ćeš jesti što sâmo izraste, a dogodine ono što nikne od toga, a treće godine sej, žanji i sadi vinograde i jedi njihov rod.
012	2KI	019	030	A preživeli iz doma Judinog, opet će pustiti svoj koren u dubinu, i roditi svoje plodove u visinu.
012	2KI	019	031	Jer iz Jerusalima će izaći ostatak, i preživeli sa gore Siona. To će učiniti revnost Gospoda nad vojskama.’
012	2KI	019	032	Zato govori Gospod o caru asirskom:’On neće ući u ovaj grad, i neće odapeti strelu na njega, neće sa štitom krenuti na njega, niti nasipati bedem protiv njega,
012	2KI	019	033	nego će se vratiti putem kojim je došao. U ovaj grad on ući neće – govori Gospod.
012	2KI	019	034	Ja ću odbraniti ovaj grad i izbaviti ga radi sebe i radi moga sluge Davida.’“
012	2KI	019	035	Iste noći je izašao Anđeo Gospodnji i pobio stotinu osamdeset pet hiljada u asirskom taboru. Kada je narod ustao ujutro, a ono sve sami mrtvaci.
012	2KI	019	036	Senaheriv, asirski car, je podigao svoju vojsku i povukao se; vratio se u Ninivu.
012	2KI	019	037	I dok se klanjao u hramu svoga boga Nisroka, ubili su ga mačem njegovi sinovi Adrameleh i Sarasar. Potom su pobegli u zemlju araratsku. Na njegovo mesto se zacario njegov sin Esaradon.
012	2KI	020	001	U one dane se Jezekija razboleo na smrt. Prorok Isaija, sin Amocov, je došao i rekao mu: „Govori Gospod:’Uredi svoju kuću, jer ćeš umreti; nećeš se oporaviti.’“
012	2KI	020	002	Jezekija je okrenuo svoje lice prema zidu, pa se pomolio Gospodu ovako:
012	2KI	020	003	„O, Gospode, seti se da sam pred tobom hodio verno i svim srcem, i da sam činio što je dobro u tvojim očima.“I Jezekija gorko zaplaka.
012	2KI	020	004	Isaija još nije izašao iz središnjeg predvorja, kad mu je došla reč Gospodnja:
012	2KI	020	005	„Vrati se i reci Jezekiji, vladaru moga naroda: Govori Gospod, Bog tvoga pretka Davida:’Čuo sam tvoju molitvu i video sam tvoje suze. Evo, izlečiću te, pa ćeš za tri dana otići u Dom Gospodnji.
012	2KI	020	006	Dodaću petnaest godina tvome životu i izbaviću te iz ruke asirskog cara. Odbraniću ovaj grad radi sebe i radi moga sluge Davida.’“
012	2KI	020	007	Onda je Isaija rekao: „Donesite oblog od smokava. Neka uzmu i stave mu na čir i ozdraviće.“
012	2KI	020	008	Jezekija upita Isaiju: „Šta će biti znak da će me Gospod isceliti i da ću za tri dana otići u Dom Gospodnji?“
012	2KI	020	009	Isaija mu odgovori: „Ovo će ti biti znak od Gospoda, da će Gospod učiniti ono što je obećao. Želiš li da se senka pomeri napred za deset stepeni ili da se pomeri nazad za deset stepeni?“
012	2KI	020	010	Jezekija odgovori: „Lako je da se senka pomeri napred za deset stepeni. Ne, nego neka se senka pomeri nazad za deset stepeni.“
012	2KI	020	011	Tada je prorok Isaija prizvao Gospoda, koji je vratio senku nazad za deset stepeni; za toliko se senka spustila na Ahazavom sunčaniku.
012	2KI	020	012	U ono vreme je vavilonski car Verodah-Valadan, sin Valadanov, poslao pisma s darom za Jezekiju, jer je čuo da se Jezekija razboleo.
012	2KI	020	013	Jezekija ih je saslušao; pokazao im je svu svoju riznicu, srebro i zlato, začine, mirisna ulja, oružnicu, i sve što se našlo u njegovim riznicama. Nije bilo ničega u njegovom dvoru i na celom njegovom području što im Jezekija nije pokazao.
012	2KI	020	014	Tada je prorok Isaija došao k caru Jezekiji i rekao mu: „Šta su rekli ti ljudi? Odakle su ti došli?“Jezekija odgovori: „Iz daleke zemlje, iz Vavilona.“
012	2KI	020	015	„Šta su videli u tvojoj kući?“– upita on. Jezekija odgovori: „Nije bilo ničeg u mojim riznicama što im nisam pokazao.“
012	2KI	020	016	Tada je Isaija rekao Jezekiji: „Počuj reč Gospodnju:
012	2KI	020	017	’Evo, dolaze dani kada će sve što je u tvome dvoru, i sve što su tvoji preci sabrali do ovoga dana, biti odneseno u Vavilon; neće ostati ništa – govori Gospod.
012	2KI	020	018	A neki od tvojih sinova, koji su ti se rodili, biće odvedeni. Oni će biti evnusi na dvoru vavilonskog cara.’“
012	2KI	020	019	Jezekija odgovori Isaiji: „Dobra je reč Gospodnja što si je ti rekao.“A mislio je: „Neka bude mir i spokojstvo tokom dana mojih.“
012	2KI	020	020	Ostala Jezekijina dela, i svi njegovi poduhvati, kako je napravio jezero i prokop da dovede vodu u grad, nije li to zapisano u Knjizi dnevnika Judinih careva?
012	2KI	020	021	Kad se Jezekija upokojio sa svojim precima, na njegovo mesto se zacario njegov sin Manasija.
012	2KI	021	001	Manasiji je bilo dvanaest godina kad se zacario. Vladao je pedeset pet godina u Jerusalimu. Majka mu se zvala Efsiva.
012	2KI	021	002	Činio je što je zlo u Gospodnjim očima, sledeći odvratna dela naroda koje je Gospod isterao pred Izrailjcima.
012	2KI	021	003	On je ponovo podigao uzvišice koje je njegov otac Jezekija uništio. Podigao je i žrtvenike Valu i načinio Aštartin stub, kao što je učinio Ahav, izrailjski car. Klanjao se svoj vojsci nebeskoj i služio im.
012	2KI	021	004	Sagradio je žrtvenike u Domu Gospodnjem, za koji je Gospod rekao: „U Jerusalimu ću postaviti svoje ime.“
012	2KI	021	005	Izgradio je žrtvenike svoj vojsci nebeskoj u dva predvorja Doma Gospodnjeg.
012	2KI	021	006	Svoga sina je proveo kroz oganj; vračao je i gatao i tražio savet od prizivača duhova i vidovnjaka. Činio je mnogo toga što je zlo u očima Gospodnjim, gneveći ga.
012	2KI	021	007	Načinio je i kip Aštarte i postavio ga u Dom za koji je Gospod rekao Davidu i njegovom sinu Solomonu: „U ovom Domu i u Jerusalimu, koji sam izabrao između svih plemena Izrailjevih, postaviću svoje ime doveka.
012	2KI	021	008	Neću više dati da stope Izrailjaca odlutaju iz zemlje koju sam dao njihovim ocima, samo ako budu pazili da vrše sve što sam im zapovedio i sav Zakon koji im je zapovedio moj sluga Mojsije.“
012	2KI	021	009	Ali oni nisu slušali; Manasija ih je zaveo da čine gora dela od naroda koje je Gospod zatro pred Izrailjcima.
012	2KI	021	010	Zato je Gospod rekao preko svojih slugu proroka:
012	2KI	021	011	„Zato što je Manasija, car Judin, učinio ta odvratna dela učinivši gore zlo od svih Amorejaca pre njega, i naveo Judu da se ogreši sa idolima,
012	2KI	021	012	govori Gospod, Bog Izrailjev: evo, dovešću takvo zlo na Jerusalim i na Judu, da će svakome ko čuje za to zujati oba uha.
012	2KI	021	013	Zategnuću nad Judom uže samarijsko i merila doma Ahavovog, pa ću zbrisati Jerusalim kao što se obriše zdela, pa se okrene.
012	2KI	021	014	I odbaciću ostatak – svoju baštinu – i predati ih u ruke njihovih neprijatelja da budu plen i grabež svim svojim neprijateljima,
012	2KI	021	015	zato što su činili zlo u očima Gospodnjim gneveći me od dana kad su njihovi preci izašli iz Egipta sve do danas.“
012	2KI	021	016	Manasija je prolio veoma mnogo nevine krvi od jednog kraja Jerusalima do drugog, osim greha na koji je naveo Judu da čini ono što je zlo u očima Gospodnjim.
012	2KI	021	017	Ostala Manasijina dela i sve što je učinio, i greh koji je učinio, nije li to zapisano u Knjizi dnevnika Judinih careva?
012	2KI	021	018	Kad se Manasija upokojio sa svojim precima, sahranili su ga u bašti njegovog dvora, u Uzinom vrtu. Na njegovo mesto se zacario njegov sin Amon.
012	2KI	021	019	Amonu je bilo dvadeset dve godine kad se zacario. Vladao je dve godine u Jerusalimu. Majka mu se zvala Mesulemeta, ćerka Arusova, iz Joteve.
012	2KI	021	020	Činio je što je zlo u očima Gospodnjim kao što je činio njegov otac Manasija.
012	2KI	021	021	U svemu je sledio put kojim je njegov otac išao: služio je idolima kojima je i njegov otac služio, i klanjao im se.
012	2KI	021	022	Ostavio je Gospoda, Boga svojih otaca, i nije sledio put Gospodnji.
012	2KI	021	023	Amonove sluge su skovale zaveru protiv njega, pa su ubili cara u njegovom dvoru.
012	2KI	021	024	Ali narod zemlje je pobio sve one koji su se urotili protiv cara Amona. Narod zemlje je na njegovo mesto zacario njegovog sina Josiju.
012	2KI	021	025	Ostala Amonova dela i što je učinio, nije li to zapisano u Knjizi dnevnika Judinih careva?
012	2KI	021	026	Sahranili su ga u njegovom grobu, u Uzinom vrtu. Na njegovo mesto se zacario njegov sin Josija.
012	2KI	022	001	Josiji je bilo osam godina kad se zacario. Vladao je trideset jednu godinu u Jerusalimu. Majka mu se zvala Jedida, ćerka Adajeva, iz Vaskata.
012	2KI	022	002	On je činio što je pravo u očima Gospodnjim; sledio je u svemu put svoga praoca Davida ne skrećući ni desno ni levo.
012	2KI	022	003	Osamnaeste godine cara Josije, car je poslao pisara Safana, sina Acalije, sina Mesulamovog, u Dom Gospodnji. Rekao mu je:
012	2KI	022	004	„Idi gore k Prvosvešteniku Helkiji, da ti pripremi novac koji je došao u Dom Gospodnji, i koji su vratari sakupili od naroda.
012	2KI	022	005	Neka ga preda nadglednicima posla u Domu Gospodnjem, a oni neka ga daju radnicima koji su u Domu Gospodnjem, da izvrše popravke u Domu:
012	2KI	022	006	tesarima, graditeljima i zidarima, i da nabave drvo i klesani kamen za popravke u Domu.
012	2KI	022	007	Ipak, neka im se ne traži račun od novca koji im je predan, jer rade pošteno.“
012	2KI	022	008	Prvosveštenik Helkija reče pisaru Safanu: „Našao sam Knjigu Zakona u Domu Gospodnjem.“Helkija je dao knjigu Safanu, a on ju je pročitao.
012	2KI	022	009	Kad je pisar Safan otišao k caru, doneo mu je vest: „Tvoje sluge su pokupile novac koji se našao u Domu, i predali ga nadglednicima posla u Domu Gospodnjem.“
012	2KI	022	010	Pisar Safan je, zatim, izvestio cara: „Sveštenik Helkija mi je dao jednu knjigu.“Safan ju je pročitao pred carem.
012	2KI	022	011	Kad je car čuo reči iz knjige Zakona, razdrao je svoju odeću.
012	2KI	022	012	Tada je car zapovedio svešteniku Helkiji, Ahikamu, sinu Safanovom, Ahvoru, sinu Mihejinom, pisaru Safanu i Asaji, carevom sluzi:
012	2KI	022	013	„Idite i pitajte Gospoda za mene, za narod i za celu Judu, u pogledu ove knjige koja je pronađena, jer je veliki gnev Gospodnji koji se raspalio protiv nas, zbog toga što naši preci nisu slušali reči ove knjige, kako bi vršili sve što je napisano za nas.“
012	2KI	022	014	Sveštenik Helkija, Ahikam, Ahvor, Safan i Asaja, odu k proročici Oldi, ženi Saluma, sina Tekuja, sina Arasa, čuvara odeće. Ona je živela u Jerusalimu u drugom kraju grada. Pošto su razgovarali s njom,
012	2KI	022	015	ona im je odgovorila: „Govori Gospod, Bog Izrailjev:’Recite čoveku koji vas je poslao k meni:
012	2KI	022	016	Govori Gospod: evo, dovešću nevolju na ovo mesto i na njegove stanovnike, prema svim rečima knjige koju je pročitao Judin car.
012	2KI	022	017	Pošto su me ostavili i prinose kad drugim bogovima, gneveći me svim delima svojih ruku, moj će se gnev raspaliti protiv ovog mesta i neće se ugasiti.’
012	2KI	022	018	A Judinom caru koji vas je poslao da pitate Gospoda, ovako recite:’Govori Gospod, Bog Izrailjev, za reči koje si čuo:
012	2KI	022	019	Pošto ti je srce omekšalo, te si se ponizio pred Gospodom kad si čuo šta sam rekao za ovo mesto i njegove stanovnike, da će postati pustoš i prokletstvo, pa si razdrao svoju odeću i plakao preda mnom, zato sam [te] uslišio – govori Gospod.
012	2KI	022	020	Stoga ću te pridružiti tvojim precima, pa ćeš na miru biti položen u svoj grob, tako da nećeš videti ništa od nevolje koju ću dovesti na ovo mesto.’“Zatim su odneli caru poruku.
012	2KI	023	001	Car je poslao po sve starešine Jude i Jerusalima, da se saberu kod njega.
012	2KI	023	002	Tada je car otišao u Dom Gospodnji sa svim Judejcima i svim stanovnicima Jerusalima, sa svim sveštenicima i prorocima, sa svim narodom, od malog do velikog, i pročitao im sve reči Knjige saveza koju su našli u Domu Gospodnjem.
012	2KI	023	003	Zatim je car stao kod stuba i sklopio savez pred Gospodom, da će slediti Gospoda i držati njegove zapovesti, njegova svedočanstva i uredbe, svim srcem i svom dušom, i da će izvršavati reči ovog saveza, koje su zapisane u ovoj knjizi. I sav narod je pristao uz savez.
012	2KI	023	004	Car je zapovedio svešteniku Helkiji da se iz Doma Gospodnjeg iznesu svi predmeti koji su bili načinjeni za Vala, Aštartu i svu vojsku nebesku. Spalio ih je izvan Jerusalima na kidronskim poljima, a prah je odneo u Vetilj.
012	2KI	023	005	Uklonio je idolopokloničke sveštenike koje su Judini carevi postavili da prinose kad na uzvišicama po Judinim gradovima i oko Jerusalima, i one što su prinosili kad Valu, suncu, mesecu, sazvežđima, i svoj vojsci nebeskoj.
012	2KI	023	006	Zatim je iz Doma Gospodnjeg izneo Aštartin stub van Jerusalima, na potok Kidron, i spalio ga kod potoka Kidrona. To je smrvio u prah, koji je rasuo po grobovima običnog naroda.
012	2KI	023	007	Onda je srušio kuće hramskih bludnika, koje su bile u Domu Gospodnjem, gde su žene plele zastore za Aštartu.
012	2KI	023	008	Odveo je sve te sveštenike iz Judinih gradova i oskrnavio uzvišice gde su sveštenici prinosili kad, od Gavaje do Vir-Saveje. Takođe je uništio uzvišice vrata, koje su se nalazile na ulazu vrata Isusa, upravitelja grada, s desne strane gradske kapije.
012	2KI	023	009	Međutim, sveštenici uzvišica nisu služili kod žrtvenika Gospodnjeg u Jerusalimu, iako su jeli od beskvasnih hlebova među svojom braćom.
012	2KI	023	010	[Josija] je oskrnavio i Tofet, koji je bio u dolini Ven-Enom, da više niko ne bi ognjem Molohu spaljivao svoga sina ili svoju ćerku.
012	2KI	023	011	Uklonio je i konje koje su Judini carevi zavetovali suncu kod ulaza u Dom Gospodnji, pored sobe dvoranina Natan-Meleha, koja je bila u tom kraju. Sunčana kola je spalio u ognju.
012	2KI	023	012	Car je srušio i žrtvenike na krovu gornje sobe Ahazove, koje su napravili Judini carevi, i žrtvenike koje je napravio Manasija u dva predvorja Doma Gospodnjeg. Uklonio ih je odande, a njihov prah je bacio u potok Kidron.
012	2KI	023	013	Car je oskrnavio i žrtvenike što su stajali nasuprot Jerusalima, južno od Gore uništenja. Njih je Solomon, car Izrailja, izgradio za Aštartu, gadost Sidonaca, Hamosa, gadost Moavaca i Moloha, gadost Amonaca.
012	2KI	023	014	Stubove im je polomio u paramparčad, Aštartine stupove je posekao, pa je ta mesta napunio ljudskim kostima.
012	2KI	023	015	Spalio je i žrtvenik u Vetilju, uzvišicu koju je načinio Jerovoam, sin Navatov, koji je naveo Izrailj na greh. Taj žrtvenik i uzvišicu je srušio. Zatim je uzvišicu spalio i satro je u prah. Aštartin stub je spalio.
012	2KI	023	016	Kad se Josija osvrnuo, video je tamo na gori grobove. Poslao je ljude da uzmu kosti iz grobova, a onda ih je spalio na žrtveniku. Tako ih je oskrnavio, po reči Gospodnjoj, koje je objavio Božiji čovek koji je prorekao ove stvari.
012	2KI	023	017	Zatim je upitao: „Kakav je to spomenik što vidim?“Ljudi iz grada su mu rekli: „To je grob Božijeg čoveka koji je došao iz Jude. On je prorekao ove stvari koje si učinio sa žrtvenikom u Vetilju.“
012	2KI	023	018	[Josija] reče: „Ostavite ga; neka niko ne uznemirava njegove kosti.“I tako su mu ostavili kosti, s kostima onog proroka što je došao iz Samarije.
012	2KI	023	019	Josija je, takođe, uklonio hramove na uzvišicama koje su bile po gradovima Samarije, koje su načinili izrailjski carevi da gneve Gospoda. Učinio je sa njima isto onako kako je učinio u Vetilju.
012	2KI	023	020	Tamo na žrtvenicima je poklao sve sveštenike uzvišica, i spalio ljudske kosti na njima. Zatim se vratio u Jerusalim.
012	2KI	023	021	Potom je car zapovedio svemu narodu: „Proslavite Pashu Gospodu, Bogu svome, kako je propisano u ovoj Knjizi saveza.“
012	2KI	023	022	Naime, takva Pasha se nije slavila od vremena sudija koji su sudili Izrailju, i za sve vreme izrailjskih i Judinih careva.
012	2KI	023	023	Samo se osamnaeste godine cara Josije ova Pasha slavila Gospodu u Jerusalimu.
012	2KI	023	024	Josija je, takođe, istrebio prizivače duhova i vidovnjake, idole i kipove, i sve gadosti koje su se viđale u Judi i Jerusalimu. Tako je ispunio reči Zakona koje su bile zapisane u knjizi koju je sveštenik Helkija pronašao u Domu Gospodnjem.
012	2KI	023	025	Pre njega nije bilo cara kao što je on, koji se okrenuo Gospodu svim srcem, svom dušom i svom snagom, u skladu sa celim Zakonom Mojsijevim; posle njega se nije pojavio takav kao što je on.
012	2KI	023	026	Ipak, Gospod se nije odvratio od žestine svog velikog gneva, koji se raspalio protiv Jude zbog svega čime ga je Manasija provocirao.
012	2KI	023	027	Gospod reče: „I Judu ću odbaciti od svoga lica, kao što sam odbacio Izrailj, i odbaciću Jerusalim, ovaj grad koji sam izabrao, i Dom za koji sam rekao da će tamo biti moje ime.“
012	2KI	023	028	Ostala Josijina dela i sve što je učinio, nije li sve to zapisano u Knjizi dnevnika Judinih careva?
012	2KI	023	029	U njegovo vreme je faraon Nehaon, egipatski car, krenuo na asirskog cara, na reku Eufrat. Car Josija je krenuo da ga presretne, ali ga je faraon ubio pri prvom susretu kod Megida.
012	2KI	023	030	Njegove sluge su ga mrtvog prevezle iz Megida i donele ga u Jerusalim, gde su ga sahranili u grob. A narod zemlje je uzeo Josijinog sina Joahaza, pomazali ga i zacarili ga umesto njegovog oca.
012	2KI	023	031	Joahazu je bilo dvadeset tri godine kad se zacario, a vladao je tri meseca u Jerusalimu. Majka mu se zvala Amutala, ćerka Jeremijina iz Livne.
012	2KI	023	032	On je činio što je zlo u očima Gospodnjim, sledeći sve što su činili njegovi preci.
012	2KI	023	033	Faraon Nehaon ga je držao zatočenog u Rivli u zemlji Amatu, da ne bi vladao u Jerusalimu. Zemlji je nametnuo danak od stotinu talanata srebra i jednog talanta zlata.
012	2KI	023	034	Faraon Nehaon je umesto Josije postavio za cara Josijinog sina Elijakima, kome je promenio ime u Joakim. A Joahaza je uzeo i odveo ga u Egipat, i tamo je umro.
012	2KI	023	035	Joakim je davao srebro i zlato faraonu, ali je zato nametnuo porez zemlji, kako bi platio novac koji je faraon zahtevao. A da bi dao faraonu Nehaonu, morao je od naroda zemlje da uzme srebro i zlato, prema proceni za svakog čoveka.
012	2KI	023	036	Joakimu je bilo dvadeset pet godina kad se zacario, a vladao je jedanaest godina u Jerusalimu. Majka mu se zvala Zevuda, ćerka Fedaja iz Rume.
012	2KI	023	037	On je činio što je zlo u očima Gospodnjim.
012	2KI	024	001	U njegovo vreme je došao Navuhodonosor, car vavilonski, i Joakim mu je bio podanik tri godine. No, predomislio se, pa se pobunio protiv njega.
012	2KI	024	002	Ali Gospod je poslao na njega pljačkaške čete Haldejaca i Aramejaca, i pljačkaške čete Amonaca i Moavaca; poslao ih je na Judu da ga uništi, po reči koju je Gospod rekao preko svojih slugu proroka.
012	2KI	024	003	To je zadesilo Judu po Gospodnjoj zapovesti, da bi ih uklonio od svoga lica zbog Manasijinih greha, i svega što je učinio.
012	2KI	024	004	On je, takođe, prolio mnogo nevine krvi. Pošto je ispunio Jerusalim nevinom krvlju, Gospod nije hteo da mu oprosti.
012	2KI	024	005	Ostala Joakimova dela i sve što je učinio, nije li to zapisano u Knjizi dnevnika Judinih careva?
012	2KI	024	006	Kad se Joakim upokojio sa svojim precima, na njegovo mesto se zacario njegov sin Jehonija.
012	2KI	024	007	Egipatski car nije više napuštao svoju zemlju, jer je vavilonski car osvojio sve što je pripadalo egipatskom caru, od Egipatskog potoka do reke Eufrata.
012	2KI	024	008	Jehoniji je bilo osamnaest godina kad se zacario, a vladao je tri meseca u Jerusalimu. Majka mu se zvala Neusta, ćerka Elnatanova, iz Jerusalima.
012	2KI	024	009	Činio je što je zlo u očima Gospodnjim, sasvim onako kako je činio njegov otac.
012	2KI	024	010	U ono vreme su sluge vavilonskog cara Navuhodonosora napale Jerusalim, tako da je grad došao pod opsadu.
012	2KI	024	011	Navuhodonosor, vavilonski car, je došao do grada, dok su ga njegove sluge opsedale.
012	2KI	024	012	Tada se Jehonija, car Judin, predao vavilonskom caru, zajedno sa svojom majkom, svojim slugama, svojim glavarima, i svojim dvoranima. Vavilonski car ih je zarobio osme godine svoga carevanja.
012	2KI	024	013	Odneo je odande sve blago Doma Gospodnjeg, i sve blago carevog dvora, i izlomio sve zlatno posuđe Doma Gospodnjeg, koje je izrailjski car Solomon načinio za Dom Gospodnji, baš kako je kazao Gospod.
012	2KI	024	014	Zatim je preselio sav Jerusalim, sve glavare, sve ratnike, deset hiljada izgnanika, i sve umetnike i kovače; niko nije ostao, osim najsiromašnijeg naroda u zemlji.
012	2KI	024	015	Odveo je u Vavilon Jehoniju, carevu majku, sve njegove dvorane, i sve plemiće u zemlji; odveo ih je iz Jerusalima u izgnanstvo u Vavilon.
012	2KI	024	016	Vavilonski car je odveo u izgnanstvo u Vavilon sedam hiljada ratnika, i hiljadu umetnika i kovača; svi su bili jaki i sposobni za rat.
012	2KI	024	017	Vavilonski car je umesto njega postavio njegovog strica Mataniju, kome je promenio ime u Sedekija.
012	2KI	024	018	Sedekija je imao dvadeset jednu godinu kad se zacario, a vladao je jedanaest godina u Jerusalimu. Majka mu se zvala Amutala, ćerka Jeremijina, iz Livne.
012	2KI	024	019	On je činio što je zlo u očima Gospodnjim, sasvim kako je činio i Joakim.
012	2KI	024	020	I pošto su se pobunili protiv Gospoda, gnev Gospodnji je došao na Jerusalim i Judu, pa ih je odbacio od svoga lica. A Sedekija se pobunio protiv vavilonskog cara.
012	2KI	025	001	Devete godine njegovog carevanja, desetog dana desetog meseca, došao je Navuhodonosor, car Vavilona, sa svom svojom vojskom na Jerusalim; utaborili su se pred njim i podigli nasip oko njega.
012	2KI	025	002	Grad je bio pod opsadom do jedanaeste godine cara Sedekije.
012	2KI	025	003	Ali devetog dana [četvrtog] meseca kad je u gradu zavladala ljuta glad, da nije bilo hrane za narod zemlje,
012	2KI	025	004	grad je bio provaljen. Car je pod okriljem noći pobegao sa svim ratnicima između dva zida pored carskog vrta, iako su Haldejci bili svuda oko grada, i otišao u pravcu Arave.
012	2KI	025	005	Haldejski vojnici su se dali u poteru za carem i stigli ga na Jerihonskim poljanama; sva njegova vojska se razbežala i ostavila ga.
012	2KI	025	006	Haldejci su uhvatili cara i odveli ga vavilonskom caru u Rivlu, koji mu je izrekao presudu.
012	2KI	025	007	Sedekijine sinove su poklali pred njim, a Sedekiji su iskopali oči, pa su ga vezanog lancima odveli u Vavilon.
012	2KI	025	008	Sedmog dana petog meseca; to je bila devetnaesta godina cara Navuhodonosora, cara Vavilona, u Jerusalim je došao carev sluga Navuzardan, zapovednik telesne straže.
012	2KI	025	009	On je spalio Dom Gospodnji, carev dvorac i sve kuće u Jerusalimu; spalio je svaku veliku zgradu.
012	2KI	025	010	Zatim su svi haldejski vojnici, koji su bili sa zapovednikom telesne straže, srušili zidine oko Jerusalima.
012	2KI	025	011	Ostatak naroda koji je ostao u gradu, i one što su prebegli k vavilonskom caru, odveo je u izgnanstvo Navuzardan, zapovednik telesne straže.
012	2KI	025	012	Ipak, zapovednik telesne straže je ostavio najsiromašnije u zemlji da budu vinogradari i zemljoradnici.
012	2KI	025	013	Haldejci su izlomili i bronzane stubove koji su bili u Domu Gospodnjem, i podnožja i bronzano more, koji su bili u Domu Gospodnjem, i odneli bronzu u Vavilon.
012	2KI	025	014	Odneli su i lonce, lopatice, mašice, tepsije, i sve bronzano posuđe koje se koristilo za hramsku službu, kao i kadionice i lavore.
012	2KI	025	015	Zapovednik telesne straže je odneo sve što je bilo od zlata i srebra.
012	2KI	025	016	Bronzi od dva stuba, mora i podnožja, od svega ovog posuđa koje je Solomon načinio za Dom Gospodnji, nije bilo mere.
012	2KI	025	017	Jedan stub je bio visok osamnaest lakata, a na njegovom vrhu je bilo bronzano oglavlje. Oglavlje je bilo visoko tri lakta. Pletenice i narovi oko oglavlja su bili potpuno od bronze. Drugi stub s pletenicom je bio isti.
012	2KI	025	018	Zapovednik telesne straže je, takođe, poveo Soraju, Prvosveštenika, i Sofoniju, drugog sveštenika, i tri vratara.
012	2KI	025	019	Iz grada je odveo i jednog dvoranina koji je bio nad ratnicima, i pet carskih sveštenika, koje su našli u gradu. Takođe je odveo pisara vojnog zapovednika, koji je pozivao u vojsku narod zemlje, i šezdeset ljudi od naroda zemlje koje su našli u gradu.
012	2KI	025	020	Navuzardan, zapovednik telesne straže, ih je uzeo i doveo ih pred vavilonskog cara u Rivlu.
012	2KI	025	021	Vavilonski car ih je pobio; pogubio ih je u Rivli, u zemlji amatskoj. Tako je Juda bio odveden u izgnanstvo iz svoje zemlje.
012	2KI	025	022	Vavilonski car Navuhodonosor je postavio Godoliju, sina Ahikama, Safanovog unuka, za namesnika nad narodom koji je ostao u Judinoj zemlji, koji je on ostavio.
012	2KI	025	023	Kad su svi vojni zapovednici i njihovi ljudi čuli da je vavilonski car postavio za namesnika Godoliju, došli su sa svojim ljudima Godoliji u Mispu: Ismailo, sin Netanijin, Joanan, sin Karijin, Soraja sin Tanumetov iz Netofata, i Mahaćaninov sin Jazanija.
012	2KI	025	024	Tada se Godolija zakleo njima i njihovim ljudima, rekavši: „Ne bojte se haldejskih slugu; ostanite u zemlji i služite vavilonskom caru, i biće vam dobro.“
012	2KI	025	025	Ali u sedmom mesecu dođe Ismailo, sin Netanijin, sin Elisamin, koji je bio carskog roda, sa deset ljudi i ubi Godoliju, Judejce i Haldejce koji su bili s njim u Mispi.
012	2KI	025	026	Tada je ustao sav narod od najmanjeg do najvećeg, i svi vojni zapovednici, pa su otišli u Egipat, jer su se bojali Haldejaca.
012	2KI	025	027	Trideset sedme godine izgnanstva Judinog cara Jehonija, dvadeset sedmog dana dvanaestog meseca, vavilonski car Evil-Merodah je u prvoj godini svoga carevanja pomilovao i pustio iz tamnice Judinog cara Jehoniju.
012	2KI	025	028	Ljubazno je s njim razgovarao, i postavio mu stolicu više stolica svih careva koji su bili s njim u Vavilonu.
012	2KI	025	029	Jehonija je odložio svoju tamničku odeću, pa je do kraja života jeo hranu za carevim stolom.
012	2KI	025	030	Car mu je svakodnevno davao za izdržavanje do kraja njegovog života.
#
# BOOK	013	1CH	1 Chronicles	1 Knjiga dnevnika
013	1CH	001	001	Adam, Sit, Enos,
013	1CH	001	002	Kajinan, Maleleilo, Jared,
013	1CH	001	003	Enoh, Matusal, Lameh,
013	1CH	001	004	Nojevi sinovi: Sim, Ham i Jafet.
013	1CH	001	005	Jafetovi sinovi su: Gomer, Magog, Midij, Javan, Tuval, Meseh i Tiras.
013	1CH	001	006	Gomerovi sinovi su: Ashenas, Rifat i Togarma.
013	1CH	001	007	Javanovi sinovi su: Elisa i Tarsis, Kitim i Dodanim.
013	1CH	001	008	Hamovi sinovi su: Kuš i Misraim, Fut i Hanan.
013	1CH	001	009	Kušovi sinovi su: Seva, Evila, Savata, Regma i Savataka. Regmini sinovi su: Sava i Dedan.
013	1CH	001	010	Kušu se rodio Nevrod. Ovaj je postao prvi moćnik na zemlji.
013	1CH	001	011	Od Misraima su, pak, potekli Ludejci, Enemejci, Lavejci i Naftuhijci,
013	1CH	001	012	pa Patrošani, Haslonjani (od kojih su potekli Filistejci) i Kaftoreji.
013	1CH	001	013	Hananu se rodio Sidon, njegov prvenac i Het.
013	1CH	001	014	Od Hanana vode poreklo Jevusejci, Amorejci, Gergešani,
013	1CH	001	015	Evejci, Arukejci, Sinijci,
013	1CH	001	016	Arvađani, Samarjani i Amaćani.
013	1CH	001	017	Simovi sinovi: Elam, Asur, Arfaksad, Lud i Aram. A Aramovi [potomci su]: Uz, Ul, Geter i Meseh.
013	1CH	001	018	Arfaksadu se, pak, rodio Sala, a Sali Ever.
013	1CH	001	019	Everu su se rodila dva sina: jedan se zvao Falek, jer su se za vreme njegovog života ljudi na zemlji podelili; a njegov brat se zvao Jektan.
013	1CH	001	020	Jektanu su se rodili Elmodad, Salef, Acarmavet i Jarah,
013	1CH	001	021	Adoram, Uzal, Dikla,
013	1CH	001	022	Eval, Avimail, Sava,
013	1CH	001	023	Ofir, Evila i Jovav; svi ovi su bili Jektanovi sinovi.
013	1CH	001	024	Sim, Arfaksad, Sala,
013	1CH	001	025	Ever, Falek, Ragav,
013	1CH	001	026	Seruh, Nahor, Tara,
013	1CH	001	027	Avram, to jest, Avraham.
013	1CH	001	028	Sinovi Avrahamovi: Isak i Ismailo.
013	1CH	001	029	Ovo je njihov rodoslov: Ismailov prvenac Navajot, pa Kedar, Avdeilo, Mivsam,
013	1CH	001	030	Mišma, Duma, Masa, Hadad, Tema,
013	1CH	001	031	Jetur, Nafis i Kedma; to su sinovi Ismailovi.
013	1CH	001	032	A sinovi Heture, Avrahamove inoče: ona je rodila Zomrana, Joksana, Madana, Madijana, Jesvoka i Soijena. A Joksanovi sinovi su: Sava i Dedan.
013	1CH	001	033	Madijanovi sinovi su: Gefa, Afir, Enoh, Avida i Eldaga. Sve su ovo Heturini potomci.
013	1CH	001	034	Avrahamu se rodio Isak; a sinovi Isakovi su bili Isav i Izrailj.
013	1CH	001	035	Isavovi sinovi: Elifas, Raguilo, Jeus, Jeglom i Korej.
013	1CH	001	036	Sinovi Elifasovi: Teman, Omar, Sofar, Gotom, Kenez, Tamna i Amalik.
013	1CH	001	037	Sinovi Raguilovi: Nahat, Zara, Šama i Moze.
013	1CH	001	038	Sirovi sinovi: Lotan, Soval, Sevegon, Ana, Dison, Asar i Disan.
013	1CH	001	039	Lotanovi sinovi: Horije i Eman. Lotanova sestra je bila Tamna.
013	1CH	001	040	Sinovi Sovalovi: Golam, Manahat, Eval, Šefija i Onam. Sinovi Sevegonovi: Aja i Ana.
013	1CH	001	041	Sinovi Anini: Dison. Disonovi sinovi: Amada, Asvan, Itran i Haran.
013	1CH	001	042	Sinovi Asarovi: Valan, Zavan i Jakan. Sinovi Disonovi: Uz i Aran.
013	1CH	001	043	A ovo su carevi koji su vladali u zemlji Edom, pre nego što je i jedan car zavladao nad izrailjskim narodom: Valak, Veorov sin, čiji grad se zvao Denava.
013	1CH	001	044	Kad je Valak umro, na njegovo mesto se zacario Jovav, sin Zarin iz Vosore.
013	1CH	001	045	Kad je Jovav umro, na njegovo mesto se zacario Asom iz zemlje Temanaca.
013	1CH	001	046	Kad je Asom umro, na njegovo mesto se zacario Adad, Varadov sin, koji je potukao Madijance na moavskom polju. Njegov grad se zvao Avit.
013	1CH	001	047	Kad je Adad umro, na njegovo mesto se zacario Samala iz Masreke.
013	1CH	001	048	Kad je Samala umro, na njegovo mesto se zacario Saul iz Rovota na Reci.
013	1CH	001	049	Kad je Saul umro, na njegovo mesto se zacario Valenon, sin Ahvorov.
013	1CH	001	050	Kad je Valenon umro, na njegovo mesto se zacario Adad. Njegov grad se zvao Pau. Njegovoj ženi je bilo ime Metaveila, koja je bila ćerka Matraide, ćerke Mezahavove.
013	1CH	001	051	A kad je umro Adad, nastali su knezovi u Edomu: Tamna, Gola, Jetet,
013	1CH	001	052	Olivema, Ila, Finon,
013	1CH	001	053	Kenez, Teman, Mivsar,
013	1CH	001	054	Magedilo i Iram. To su bili edomski knezovi.
013	1CH	002	001	Ovo su Izrailjevi sinovi: Ruvim, Simeun, Levi, Juda, Isahar, Zavulon,
013	1CH	002	002	Dan, Josif, Venijamin, Neftalim, Gad i Asir.
013	1CH	002	003	Judini sinovi: Ir, Avnan i Silom; ove mu je rodila Suvina ćerka Hananejka. Ali Judin prvenac Ir je učinio zlo u Gospodnjim očima, te ga je Gospod pogubio.
013	1CH	002	004	Njegova snaha Tamara mu je rodila Faresa i Zaru. Juda je imao ukupno pet sinova.
013	1CH	002	005	Faresovi sinovi: Esron i Jemuilo.
013	1CH	002	006	Zarini sinovi: Zimrije, Etan, Eman, Halkol i Dara; ukupno pet.
013	1CH	002	007	Harmijini sinovi: Ahar, koji je doveo nesreću na Izrailja, prekršivši zabranu o posvećenim stvarima.
013	1CH	002	008	Etanovi sinovi: Azarija.
013	1CH	002	009	Esronovi sinovi, koji su mu se rodili: Jerameil, Ram i Halev.
013	1CH	002	010	Ramu se rodio Aminadav, Aminadavu Nason, knez Judinih sinova.
013	1CH	002	011	Nasonu se rodio Salmon, a Salmonu se rodio Voz;
013	1CH	002	012	Vozu se rodio Ovid, a Ovidu Jesej.
013	1CH	002	013	Jeseju se rodio prvenac Elijav. Avinadav mu je bio drugi, Šima treći,
013	1CH	002	014	Natanail četvrti, Radaj peti,
013	1CH	002	015	Osema šesti, a David sedmi.
013	1CH	002	016	Sestre su mu bile Seruja i Avigeja. Serujini sinovi su bili Avisaj, Joav i Asailo; ova trojica.
013	1CH	002	017	Avigeja je rodila Amasu, čiji otac je bio Jeter Ismailjac.
013	1CH	002	018	Halev, sin Esronov, je sa svojom ženom Azuvom, i preko Jeriota, imao sinove: Jesera, Sovava i Ardona.
013	1CH	002	019	Kad je umrla Azuva, Halev se oženio Efratom, koja mu je rodila Ora.
013	1CH	002	020	Oru se rodio Urija, a Uriji Veseleilo.
013	1CH	002	021	Potom se Esron oženio ćerkom Mahira oca Galadovog; uzeo ju je za ženu kad mu je bilo šezdeset godina. Ona mu je rodila Seguva.
013	1CH	002	022	Seguvu se rodio Jair, koji je imao dvadeset tri grada u zemlji galadskoj.
013	1CH	002	023	Naime, on je uzeo Jairova sela i Kenat sa njegovim selima, šezdeset gradova, od Gesuraca i Aramejaca. Sve su to uzeli sinovi Mahira, Galadovog oca.
013	1CH	002	024	Kad je Esron umro u Halev-Efrati, Esronova žena, Avija, mu je rodila Ashora, oca Tekujinog.
013	1CH	002	025	A sinovi Jerameila. Esronovog prvenca, bili su: prvenac Ram, zatim Vuna, Oren, Osem i Ahija.
013	1CH	002	026	Jerameilo je imao i drugu ženu, po imenu Atar. Ona je Onamova majka.
013	1CH	002	027	Sinovi Jerameilovog prvenca Rama bili su: Mas, Jamin i Eker.
013	1CH	002	028	Onamovi sinovi su bili: Samaj i Jadaj, a Samajevi sinovi: Nadav i Avisur.
013	1CH	002	029	Avisurova žena se zvala Avihaila, koja mu je rodila Avana i Molida.
013	1CH	002	030	Nadavovi sinovi: Seled i Apaim, ali je Seled umro bez dece.
013	1CH	002	031	Apaimovi sinovi: Jesej; a Jesejevi sinovi: Sisan, i Sisanova ćerka Alaja.
013	1CH	002	032	Sinovi Jadaja, brata Samajevog: Jeter i Jonatan; ali je Jeter umro bez dece.
013	1CH	002	033	Jonatanovi sinovi: Falet i Zaza. Ti su bili Jerameilovi sinovi.
013	1CH	002	034	A Sisan nije imao sinove, nego ćerke. Sisan je imao i slugu Egipćanina po imenu Jaraja.
013	1CH	002	035	Sisan je svoju ćerku dao svome sluzi Jaraji za ženu, koja mu je rodila Ataja.
013	1CH	002	036	Ataj je imao Natana, a Natan Zavada;
013	1CH	002	037	Zavadu se rodio Eflal, a Eflalu se rodio Ovid;
013	1CH	002	038	Ovidu se rodio Juj, a Juju se rodio Azarija;
013	1CH	002	039	Azariji se rodio Helis, a Helisu se rodio Eleasa;
013	1CH	002	040	Eleasi se rodio Sisamaj, a Sisamaju se rodio Salum;
013	1CH	002	041	Salumu se rodio Jekamija, a Jekamiji se rodio Elisama.
013	1CH	002	042	Sinovi Haleva, brata Jerameilovog, bili su: njegov prvenac Misa, otac Zifov, i njegov sin Marisa, otac Hevronov.
013	1CH	002	043	Hevronovi sinovi: Korej, Tafuja, Rekem i Sema.
013	1CH	002	044	Semi se rodio Rama, otac Jorkoamov, a Rekemu se rodio Samaja.
013	1CH	002	045	Samajev sin je bio Maon, a Maon je bio otac Vet-Suru.
013	1CH	002	046	Gefa, Halevova inoča, je rodila Harana, Mosu i Gazeza. Haran je bio otac Gazezu.
013	1CH	002	047	Jadajevi sinovi: Rigem, Jotam, Gisan, Felet, Gefa i Sagaf.
013	1CH	002	048	Maha, Halevova inoča, je rodila Severa i Tirhanu.
013	1CH	002	049	Ona je rodila i Sagafa, oca Madmaninog, i Sevu, oca Mahvininog i Gavajinog. A Ahsa je bila Halevova ćerka.
013	1CH	002	050	To su bili Halevovi sinovi. Sinovi Ora, prvenca Efratinog: Soval, otac Kirijat-Jarima,
013	1CH	002	051	Salma otac Vitlejema, Aref otac Vet-Gadera.
013	1CH	002	052	Sinovi Sovala, oca Kirijat-Jarimovog, bili su: Aroja, to jest, polovina Menuhoćana.
013	1CH	002	053	A kirijat-jarimske porodice bile su: Jetrani, Fućani, Sumaćani i Misrajani. Od njih su potekli Saraćani i Estaoljani.
013	1CH	002	054	Salmini sinovi: Vitlejemci i Netofaćani, Ataroćani iz Joavovog doma i polovina Manahaćana, Zorani.
013	1CH	002	055	Pisarske porodice koje žive u Javisu: Tiraćani, Simeaćani, Suhaćani; to su Kenejci, koji su potekli od Amata, oca Rihavovog doma.
013	1CH	003	001	A ovo su Davidovi sinovi koji su mu se rodili u Hevronu: prvenac Amnon, od Ahinoame Jezraelke, drugi Danilo od Avigeje Karmilke,
013	1CH	003	002	treći Avesalom, sin Mahe, ćerke Talmaja, gesurskog cara, četvrti Adonija, sin Agitin,
013	1CH	003	003	peti Sefatija od Avitale, šesti Itram od njegove žene Egle.
013	1CH	003	004	Ovih šest mu se rodilo u Hevronu, gde je carevao sedam godina i šest meseci. Trideset tri godine je carevao u Jerusalimu.
013	1CH	003	005	Ovi su mu se rodili u Jerusalimu: Šima, Sovav, Natan i Solomon, četiri od Vitsaveje, Amilove ćerke;
013	1CH	003	006	Jevar, Elisama i Elifelet,
013	1CH	003	007	Noga, Nefeg i Jafija,
013	1CH	003	008	Elisama, Elijada i Elifelet; njih devet.
013	1CH	003	009	Sve su ovo bili Davidovi sinovi, pored sinova inoča. Tamara im je bila sestra.
013	1CH	003	010	Solomonov sin je bio Rovoam, njegov sin Avija, njegov sin Asa, njegov sin Josafat,
013	1CH	003	011	njegov sin Joram, a njegov sin Ohozija, njegov sin Joas,
013	1CH	003	012	njegov sin Amasija, njegov sin Azarija, njegov sin Jotam,
013	1CH	003	013	njegov sin Ahaz, njegov sin Jezekija, njegov sin Manasija,
013	1CH	003	014	njegov sin Amon, njegov sin Josija.
013	1CH	003	015	Josijini sinovi: prvenac Joanan, drugi Joakim, treći Sedekija, četvrti Salum.
013	1CH	003	016	Sinovi Joakimovi: njegov sin Jehonija, i njegov sin Sedekija.
013	1CH	003	017	Sinovi sužnja Jehonije: njegov sin Salatilo.
013	1CH	003	018	Njegovi sinovi: Malhiram, Fedaja, Senasar, Jekamija, Osama i Nedavija.
013	1CH	003	019	Fedajini sinovi: Zorovavelj i Semaj. Zorovaveljevi sinovi: Mesulam, Hananija, i njihova sestra Selomita.
013	1CH	003	020	Mesulamovi sinovi: Asuva, Oilo, Varahija, Asadija i Jusavesed; njih pet.
013	1CH	003	021	Hananijini sinovi: Felatija i Isaija, i sinovi Refaje, Arnana, Ovadije i Sehanije.
013	1CH	003	022	Sehanijini sinovi: Semaja, i njegovi sinovi: Hatuš, Igal, Varija, Nearija i Safat; njih šest.
013	1CH	003	023	Nearijini sinovi: Elioinaj, Jezekija i Azrikam; njih tri.
013	1CH	003	024	Elioinajevi sinovi: Odavija, Elijasiv, Felaja, Akuv, Joanan, Dalaja i Anan; njih sedam.
013	1CH	004	001	Judini sinovi: Fares, Esron, Harmija, Or i Soval.
013	1CH	004	002	Reaji, sinu Sovalovom, rodio se Jat, a Jatu se rodio Ahumaja i Lad. To su porodice saratske.
013	1CH	004	003	Ovi [su od] oca Etama: Jezrael, Jesma i Jedvas, a njihovoj sestri je bilo ime Aselelfonija.
013	1CH	004	004	Fanuilo je bio otac Gedoru, a Ezer je bio Husin otac. To su bili sinovi Ora, prvenca Efrate, oca Vitlejemovog.
013	1CH	004	005	Ashor, Tekujin otac, je imao dve žene, Elu i Naru.
013	1CH	004	006	Nara mu je rodila Ahuzama, Efera, Temana i Ahastara. To su Narini sinovi.
013	1CH	004	007	Sinovi Elini: Seret, Cohar i Etnan.
013	1CH	004	008	Kosu se rodio Anuv, Soviv i porodice Aharila, sina Arumovog.
013	1CH	004	009	A Javis je bio slavniji od svoje braće. Njegova majka mu je dala ime „Javis“govoreći: „To je zato što sam ga rodila s bolom.“
013	1CH	004	010	Javis je prizvao Boga Izrailjevog govoreći: „Blagoslovi me i raširi moje međe! Neka tvoja ruka bude sa mnom, i sačuvaj me od nesreće, da se ne mučim!“I Bog je uslišio što je tražio.
013	1CH	004	011	Heluvu, sinu Sujinom, rodio se Mehir, On je bio Estonov otac.
013	1CH	004	012	Estonu su se rodili Vet-Rafa, Feseja i Tehina, otac grada Nas. To su Rihavovi ljudi.
013	1CH	004	013	Kenezovi sinovi su bili Gotonilo i Soraja. A Gotonilovi sinovi: Atat i Meonataj.
013	1CH	004	014	Meonotaju se rodio Ofra, a Soraji se rodio Joav, predak Ge-Harasimljana, nazvanih tako jer su bili rezbari.
013	1CH	004	015	A sinovi Haleva, sina Jefonijinog, su bili: Ir, Ila i Nam. Ilin sin je bio Kenez.
013	1CH	004	016	Jeleleilovi sinovi: Zif, Zifa, Tirija i Asareilo.
013	1CH	004	017	Ezrini sinovi: Jeter, Mered, Efer i Jalon. Meredova žena je rodila Marijama, Samaja i Jesvu, oca Estemoje.
013	1CH	004	018	A njegova žena Judejka rodila je Jareda oca Gedora, Hevera oca Sokota, i Jekutila oca Zanoje. To su bili sinovi Vitije, ćerke faraonove, kojom se Mered oženio.
013	1CH	004	019	A sinovi Odijine žene, sestre Nama oca Keile bili su: Garmija i Estemoja Mahaćanin.
013	1CH	004	020	Simonovi sinovi: Amnon, Rina, Ven-Anan i Tilon. Jesejevi sinovi: Zohet i Ven-Zohet.
013	1CH	004	021	Sinovi Silomovi, sina Judinog: Ir, Lihin otac, i Lada, Marisin otac, i porodice platnarskog doma u Vet-Asveji;
013	1CH	004	022	pa Jokim i Kozevljani, Joas i Saraf, koji su vladali u Moavu, i Jasuvi-Lehem. To je po drevnim zapisima.
013	1CH	004	023	Oni su bili lončari, koji su živeli u Nataimu i Gediri; tamo su bili u carevoj službi.
013	1CH	004	024	Simeunovi sinovi: Namuilo, Jamin, Jariv, Zara i Saul;
013	1CH	004	025	njegov sin Salum, njegov sin Mivsam, i njegov sin Mišma.
013	1CH	004	026	Mišmini potomci: Amuilo, njegov sin, njegov sin Zahur i njegov sin Semaj.
013	1CH	004	027	Semaj je imao šesnaest sinova i šest ćerki. Njegova braća nisu imala mnogo dece, a ni sve njihove porodice nisu bile toliko brojne kao judejske.
013	1CH	004	028	Živeli su u Vir-Saveji, Moladi, Asar-Sualu,
013	1CH	004	029	Vali, Asemu, Toladu,
013	1CH	004	030	Vatuilu, Ormi, Siklagu,
013	1CH	004	031	Vet-Markavotu, Asar-Susimu, Vet-Vireju i u Sarajimu. To su bili njihovi gradovi do cara Davida.
013	1CH	004	032	Njihova sela bila su: Etam, Ajin, Rimon, Tohen i Asan – pet gradova,
013	1CH	004	033	sa svim njihovim selima koja su bila oko tih gradova sve do Vala. To su bila njihova naselja; ovako su se vodili prema svojim rodovima:
013	1CH	004	034	Mesovav, Jamlih i Josa sin Amasijin,
013	1CH	004	035	Joilo i Juj, sin Josivije, sina Soraje, sina Asilovog,
013	1CH	004	036	Elioinaj, Jakova, Jesohaja, Asaja, Adilo, Jesimilo i Venaja,
013	1CH	004	037	i Ziza, sin Sifija, sina Alona, sina Jedaje, sina Simrija, sina Semajinog.
013	1CH	004	038	Ovi imenovani bili su knezovi u svojim porodicama. Pošto su se njihove porodice veoma umnožile,
013	1CH	004	039	otišli su nadomak Gedora, na istočnoj strani doline, tražeći pašu za svoja stada.
013	1CH	004	040	Našli su obilatu i dobru pašu. Zemlja je bila široka, spokojna i mirna, jer su stanovnici, koji su prethodno živeli tamo, bili Hamovi potomci.
013	1CH	004	041	Ti što su bili zapisani po imenima došli su u dane Jezekije, cara Judinog, i oborili se na njihove šatore, i na Meunjane koji su se zatekli tamo, i izvršili nad njima kleto uništenje, tako da ih nema danas. Potom su se naselili na njihovo mesto, jer je tamo bilo paše za njihova stada.
013	1CH	004	042	A neki od njih, pet stotina Simeunovih potomaka, otišli su na goru Sir, na čelu sa Felatijom, Nearijem, Refajom i Ozilom, sinovima Jesejevim.
013	1CH	004	043	Oni su pobili preostale Amaličane i tamo žive sve do danas.
013	1CH	005	001	Potomci Ruvima, prvenca Izrailjevog. On je, naime, bio prvenac, ali pošto je oskrnavio postelju svoga oca, njegovo prvenaštvo je bilo dano sinovima Izrailjevog sina Josifa. Zato mu se prvenaštvo ne računa.
013	1CH	005	002	Iako je Juda postao najsilniji među svojom braćom, i premda je vladar potekao od njega, prvenaštvo je pripalo Josifu.
013	1CH	005	003	Sinovi Ruvima, prvenca Izrailjevog, bili su: Enoh, Faluj, Esron i Harmija.
013	1CH	005	004	Joilovi sinovi: njegov sin Semaja, njegov sin Gog, njegov sin Semaj,
013	1CH	005	005	njegov sin Miha, njegov sin Reaja, njegov sin Val,
013	1CH	005	006	i njegov sin Veira, koga je odveo Tiglat-Pileser, car asirski; on je bio knez Ruvimovog plemena.
013	1CH	005	007	Njegovoj braći, po njihovim porodicama; kako se vode prema svojim rodoslovima, glavar je bio Jeiel i Zaharija.
013	1CH	005	008	A Vela sin Azaza, sina Seme, sina Joilovog je živeo u Aroiru, sve do Navava i Val-Meona.
013	1CH	005	009	Nastanio se i na istoku sve do početka pustinje i do reke Eufrata, jer se njihova stoka umnožila u galadskoj zemlji.
013	1CH	005	010	U Saulovo vreme su krenuli u rat protiv Agarina, koji su izginuli od njihove ruke. Zatim su se naselili u njihove domove po svemu kraju istočno od Galada.
013	1CH	005	011	Gadovi potomci su živeli nasuprot njih u vasanskoj zemlji sve do Salke.
013	1CH	005	012	Joilo im je bio glavar, Šafam je bio drugi, te Janaj i Safat u Vasanu.
013	1CH	005	013	Njihova braća po otačkim domovima bila su: Mihailo, Mesulam, Seva, Joraj, Jahan, Zije i Ever, sedmorica.
013	1CH	005	014	To su bili sinovi Aviheja, sina Urija, sina Jaroje, sina Galada, sina Mihaila, sina Jesisaja, sina Jadona, sina Vuzovog.
013	1CH	005	015	Ahije, sin Avdila, sina Gunijevog je bio glavar doma njihovih predaka.
013	1CH	005	016	Živeli su u Galadu, u Vasanu i njegovim selima, i po svim saronskim pašnjacima do njihovih međa.
013	1CH	005	017	Svi su ovi bili upisani u rodoslove za vreme Jotama, cara Jude, i za vreme Jerovoama, cara Izrailjevog.
013	1CH	005	018	Potomaka Ruvimovih i Gadovih, i polovine Manasijinog plemena, ratnika koji su nosili štit i mač, razapinjali luk, i bili vični ratovanju, bilo je četrdeset četiri hiljade sedam stotina šezdeset ljudi sposobnih za vojsku.
013	1CH	005	019	Ratovali su protiv Agarina, Jetureja, Nafiseja i Nodaveja.
013	1CH	005	020	Došla im je pomoć, pa su Agarini i sav narod koji je bio s njima bili predani u njihove ruke. Naime, u boju su zavapili k Bogu i on ih je uslišio, jer su se pouzdali u njega.
013	1CH	005	021	Onda su zaplenili njihovu stoku: pet hiljada kamila, dve stotine pedeset hiljada ovaca, dve hiljade magaraca, i stotinu hiljada ljudi.
013	1CH	005	022	Mnogo ih je izginulo, jer je to bila Božija bitka. Zatim su se nastanili na njihovo mesto sve do izgnanstva.
013	1CH	005	023	Pripadnici polovine Manasijinog plemena su živeli u zemlji od Vasana do Val-Ermona i Senira, do gore Ermona. Bili su mnogobrojni.
013	1CH	005	024	Ovo su bili glavari u domu njihovih predaka: Efer, Jesej, Elilo, Azrilo, Jeremija, Odavija i Jadilo, hrabri ratnici, ugledni ljudi i glavari u domu svojih predaka.
013	1CH	005	025	Ali kad su se izneverili Bogu svojih otaca odajući se bludu s bogovima naroda u zemlji, koje je Bog istrebio pred njima,
013	1CH	005	026	Bog Izrailjev je podigao duh Fula, cara asirskog, to jest duh Tiglat-Pilesera, cara asirskog, pa su odveli Ruvimovce, Gađane i polovinu Manasijinog plemena i doveli ih u Alaju, Avor i Aru, i na reku Gozan, gde su ostali do danas.
013	1CH	006	001	Sinovi Levijevi bili su: Girson, Kat i Merarije.
013	1CH	006	002	Katovi sinovi: Amram, Isar, Hevron i Ozilo.
013	1CH	006	003	Amramovi sinovi: Aron i Mojsije, i ćerka Marija. A sinovi Aronovi: Nadav, Avijud, Eleazar i Itamar.
013	1CH	006	004	Eleazaru se rodio Fines, a Finesu se rodio Avisuj,
013	1CH	006	005	Avisuju se rodio Vukija, Vukiji se rodio Ozija,
013	1CH	006	006	Oziji se rodio Zeraja, Zeraji se rodio Merajot,
013	1CH	006	007	Merajotu se rodio Amarija, Amariji se rodio Ahituv,
013	1CH	006	008	Ahituvu se rodio Sadok, Sadoku se rodio Ahimas,
013	1CH	006	009	Ahimasu se rodio Azarija, Azariji se rodio Joanan,
013	1CH	006	010	Joananu se rodio Azarija, koji je bio sveštenik u Domu koji je sazidao Solomon u Jerusalimu.
013	1CH	006	011	Azariji se rodio Amarija, Amariji se rodio Ahituv,
013	1CH	006	012	Ahituvu se rodio Sadok, Sadoku se rodio Salum,
013	1CH	006	013	Salumu se rodio Helkija, Helkiji se rodio Azarija,
013	1CH	006	014	Azariji se rodio Soraja, Soraji se rodio Josedek.
013	1CH	006	015	Josedek je otišao u izgnanstvo kad je Gospod izgnao Judejce i Jerusalim Navuhodonosorovom rukom.
013	1CH	006	016	Levijevi sinovi bili su: Girsam, Kat i Merarije.
013	1CH	006	017	Ovo su imena Girsamovih sinova: Lovenije i Semaj.
013	1CH	006	018	A Katovi sinovi su bili: Amram, Isar, Hevron i Ozilo.
013	1CH	006	019	Merarijevi sinovi: Molija i Musija. Ovo su levitske porodice po svojim precima:
013	1CH	006	020	Girsamova: njegov sin Lovenije, njegov sin Jat, njegov sin Zima,
013	1CH	006	021	njegov sin Joah, njegov sin Ido, njegov sin Zara, i njegov sin Jetraj.
013	1CH	006	022	Katovi sinovi: njegov sin Aminadav, njegov sin Korej, njegov sin Asir,
013	1CH	006	023	njegov sin Elkana, njegov sin Avijasaf, njegov sin Asir,
013	1CH	006	024	njegov sin Tahat, a njegov sin Urilo, a njegov sin Ozija, a njegov sin Saul.
013	1CH	006	025	Elkanini sinovi: Amasaj i Ahimot,
013	1CH	006	026	njegov sin Elkana, njegov sin Sufija, njegov sin Nahat,
013	1CH	006	027	njegov sin Elijav, njegov sin Jeroam, i njegov sin Elkana.
013	1CH	006	028	Samuilovi sinovi: prvenac Joilo i drugi Avija.
013	1CH	006	029	Merarijevi sinovi: Molija, njegov sin Lovenije, njegov sin Semaj, njegov sin Uza,
013	1CH	006	030	njegov sin Šima, njegov sin Agija, njegov sin Asaja.
013	1CH	006	031	Ovo su oni koje je David postavio da vode pevanje u Domu Gospodnjem kad je Kovčeg otpočinuo tamo.
013	1CH	006	032	Oni su služili pred Prebivalištem Šatora od sastanka pevajući, dok Solomon nije sazidao Dom Gospodnji u Jerusalimu. Vršili su svoju službu po svom redu.
013	1CH	006	033	Ovo su oni što su služili zajedno sa svojim sinovima: Od Katovih sinova: Eman, pevač, sin Joila sina Samuila,
013	1CH	006	034	sina Elkane, sina Jeroama, sina Elila, sina Toje,
013	1CH	006	035	sina Sufa, sina Elkane, sina Mata, sina Amasaja,
013	1CH	006	036	sina Elkane, sina Joila, sina Azarije, sina Sofonije,
013	1CH	006	037	sina Tahata, sina Asira, sina Avijasafa, sina Koreja,
013	1CH	006	038	sina Isara, sina Kata, sina Levija, sina Izrailjevog.
013	1CH	006	039	Njegov brat Asaf mu je stajao s desne strane; a Asaf je bio sin Varahije, sina Šime,
013	1CH	006	040	sina Mihaila, sina Vasije, sina Malhije,
013	1CH	006	041	sina Etnija, sina Zara, sina Adaje,
013	1CH	006	042	sina Etana, sina Zime, sina Semaja,
013	1CH	006	043	sina Jata, sina Girsama, sina Levijevog.
013	1CH	006	044	S njihove leve strane bila su njihova braća, Merarijevi sinovi: Etan sin Kisije, sina Avdija, sina Maluha,
013	1CH	006	045	sina Asavije, sina Amasije, sina Helkije,
013	1CH	006	046	sina Amsije, sina Vanije, sina Samira,
013	1CH	006	047	sina Molije, sina Musije, sina Merarije, sina Levijevog.
013	1CH	006	048	Njihova braća, ostali Leviti, bili su određeni za svu drugu službu u Prebivalištu Doma Božijeg.
013	1CH	006	049	A Aron i njegovi sinovi su prinosili žrtve na žrtveniku za žrtve svespalnice i na kadionom žrtveniku; obavljali su sve poslove oko Svetinje nad svetinjama, i vršili obred otkupljenja za Izrailj, prema svemu što je zapovedio Mojsije, sluga Božiji.
013	1CH	006	050	Ovo su Aronovi sinovi: njegov sin Eleazar, njegov sin Fines, njegov sin Avisuj,
013	1CH	006	051	njegov sin Vukije, njegov sin Ozije, njegov sin Zeraja,
013	1CH	006	052	njegov sin Merajot, njegov sin Amarija, njegov sin Ahituv,
013	1CH	006	053	njegov sin Sadok, i njegov sin Ahimas.
013	1CH	006	054	Ovo su njihova mesta po naseljima na njihovim područjima: Aronovim sinovima od Katove porodice, pošto im je zapao prvi žreb,
013	1CH	006	055	njima je dan Hevron u Judinoj zemlji zajedno sa njegovim pašnjacima.
013	1CH	006	056	Gradska polja i njegova sela su dali Halevu, sinu Jefonijinom.
013	1CH	006	057	Dakle, Aronovim sinovima su dali gradove-utočišta: Hevron, Livnu sa njenim pašnjacima, Jatir, i Estemoju i njene pašnjake;
013	1CH	006	058	zatim Ilen s njegovim pašnjacima, Davir s njegovim pašnjacima,
013	1CH	006	059	Asan s njegovim pašnjacima, i Vet-Semes s njegovim pašnjacima.
013	1CH	006	060	A od Venijaminovog plemena: Gavaju s njenim pašnjacima, Alemet s njegovim pašnjacima, i Anatot s njegovim pašnjacima; ukupno trinaest njihovih gradova po njihovim porodicama.
013	1CH	006	061	Ostalim Katovim sinovima žrebom je bilo određeno deset gradova od porodica polovine Manasijinog plemena.
013	1CH	006	062	A sinovima Girsamovim po njihovim porodicama žrebom je dano trinaest gradova od plemena Isaharovog, od plemena Asirovog, od plemena Neftalimovog i od plemena Manasijinog u Vasanu.
013	1CH	006	063	Merarijevim sinovima po njihovim porodicama dali su žrebom dvanaest gradova od plemena Ruvimovog, od plemena Gadovog i od plemena Zavulonovog.
013	1CH	006	064	Tako su Izrailjci dali Levitima ove gradove sa njihovim pašnjacima.
013	1CH	006	065	Od plemena Judinog, od plemena Simeunovog i od plemena Venijaminovog žrebom su im dali te gradove, koji su pomenuti poimence.
013	1CH	006	066	Neke od porodica Katovih sinova su dobile svoje gradove kao njihova područja od Jefremovog plemena.
013	1CH	006	067	Njima su dali gradove-utočišta: Sihem sa svojim pašnjacima u Gori Jefremovoj, Gezer sa svojim pašnjacima,
013	1CH	006	068	Jokmeam sa svojim pašnjacima, Vet-Oron sa svojim pašnjacima,
013	1CH	006	069	Ajalon sa svojim pašnjacima, i Gat-Rimon sa svojim pašnjacima.
013	1CH	006	070	A od polovine Manasijinog plemena: Aner sa svojim pašnjacima, Valam sa svojim pašnjacima, ostatku porodica Katovih sinova.
013	1CH	006	071	Od polovine porodica Manasijinog plemena Girsamovim sinovima su dali: Golan u Vasanu sa svojim pašnjacima, i Astarot sa svojim pašnjacima.
013	1CH	006	072	Od Isaharovog plemena: Kedes sa svojim pašnjacima, Davrat sa svojim pašnjacima,
013	1CH	006	073	Ramot sa svojim pašnjacima, i Anim sa svojim pašnjacima.
013	1CH	006	074	Od Asirovog plemena: Masal sa svojim pašnjacima, Avdon sa svojim pašnjacima,
013	1CH	006	075	Hukok sa svojim pašnjacima, i Reov sa svojim pašnjacima.
013	1CH	006	076	Od Neftalimovog plemena: Kedes u Galileji sa svojim pašnjacima, Amon sa svojim pašnjacima, i Kirijatajim sa svojim pašnjacima.
013	1CH	006	077	Ostalim Merarijevim sinovima dali su od plemena Zavulonovog: Rimono sa svojim pašnjacima, i Tavor sa svojim pašnjacima.
013	1CH	006	078	A preko Jordana kod Jerihona, na istočnoj strani Jordana, od plemena Ruvimovog: Vosor u pustinji sa svojim pašnjacima, Jasu sa svojim pašnjacima,
013	1CH	006	079	Kedemot sa svojim pašnjacima, i Mifat sa svojim pašnjacima.
013	1CH	006	080	Od Gadovog plemena: Ramot u Galadu sa svojim pašnjacima, Mahanajim sa svojim pašnjacima,
013	1CH	006	081	Esevon sa svojim pašnjacima, i Jazir sa svojim pašnjacima.
013	1CH	007	001	Isaharovi sinovi su bili: Tola, Fuva, Jasuv i Simron; ova četvorica.
013	1CH	007	002	Tolini sinovi: Ozije, Refaja, Jerilo, Jamaj, Jivsam i Samuilo, glavari svojih otačkih domova od Tole, hrabri ratnici po svojim rodoslovima. U Davidovo vreme su brojili dvadeset dve hiljade šest stotina ljudi.
013	1CH	007	003	Ozijevi sinovi: Jezraja, i sinovi Izrajini: Mihailo, Ovadija, Joilo i Jesija; ukupno pet glavara.
013	1CH	007	004	Prema njihovim rodoslovima i njihovim otačkim domovima, bilo ih je trideset šest hiljada ratnika, jer su imali mnogo žena i sinova.
013	1CH	007	005	Njihove braće ratnika po svim porodicama Isaharovim, koji su bili ubeleženi u rodoslove, bilo je osamdeset sedam hiljada.
013	1CH	007	006	Venijaminovi sinovi: Vela, Veher i Jediailo; ova trojica.
013	1CH	007	007	Velini sinovi: Esvon, Ozije, Ozilo, Jerimot i Irije; pet glavara otačkih domova, hrabri ljudi. U rodoslove ih je bilo ubeleženo dvadeset dve hiljade trideset četiri.
013	1CH	007	008	Veherovi sinovi: Zemira, Joas, Eliezer, Elioinaj, Amrije, Jeremot, Avija, Anatot i Alemet. Svi ovi su bili Veherovi sinovi.
013	1CH	007	009	Onih koji su bili ubeleženi u rodoslove kao glavari svojih otačkih domova, i hrabrih ratnika, bilo je dvadeset hiljada dve stotine.
013	1CH	007	010	Jediailovi sinovi: Valan, i sinovi Valanovi: Jeus, Venijamin, Aod, Hanana, Zitan, Tarsis i Ahisar.
013	1CH	007	011	Svih ovih Jediailovih sinova po glavarima otačkih porodica, hrabrih ljudi, bilo je sedamdeset hiljada dve stotine vojnika spremnih za rat.
013	1CH	007	012	Sufejci i Upejci su bili Irovi potomci, a Useji potomci Ahirovi.
013	1CH	007	013	Neftalimovi sinovi: Jasilo, Gunije, Jeser i Salum, potomci Valini.
013	1CH	007	014	Manasijini sinovi: Esril, koga mu je rodila njegova inoča Aramejka. Ona je rodila i Mahira, oca Galadovog.
013	1CH	007	015	A Mahir se oženio kod Upejaca i Sufejaca. Njegova sestra se zvala Maha. Drugom sinu je bilo ime Salpad; Salpad je imao samo ćerke.
013	1CH	007	016	Maha, Mahirova žena, je rodila sina, kome je dala ime Fares. Njegovom bratu je dala ime Seres. Njegovi sinovi su bili Ulam i Rekem.
013	1CH	007	017	Ulamov sin: Vedan. To su sinovi Galada, sina Mahira, sina Manasijinog.
013	1CH	007	018	Njegova sestra Amoleketa je rodila Isuda, Aviezera i Malu.
013	1CH	007	019	Semidini sinovi bili su: Ahijan, Sihem, Likhije i Anijam.
013	1CH	007	020	Jefremovi sinovi: Sutala, i njegov sin Vered, njegov sin Tahat, njegov sin Elada, i njegov sin Tahat,
013	1CH	007	021	njegov sin Zavad, njegov sin Sutala, Ezer i Elead. Njih dvojicu su ubili ljudi iz Gata, rođeni u zemlji, kad su Gaćani sišli da im otmu stoku.
013	1CH	007	022	Njihov otac Jefrem je dugo žalio za njima, pa su njegova braća došla da ga teše.
013	1CH	007	023	Zatim je legao sa svojom ženom, koja je zatrudnela i rodila sina. On mu je dao ime Verija, jer je nesreća zadesila njegovu kuću.
013	1CH	007	024	Njegova ćerka je bila Sera, koja je sazidala Gornji i Donji Vet-Oron i Uzen-Seru.
013	1CH	007	025	Refa je bio njegov sin, [njegov sin] Resef, njegov sin Tela, njegov sin Tahan,
013	1CH	007	026	njegov sin Ladan, njegov sin Amijud, njegov sin Elisama,
013	1CH	007	027	njegov sin Navin, i njegov sin Isus.
013	1CH	007	028	Njihov posed i njihova naselja bili su Vetilj sa svojim selima, Naran na istoku, a na zapadu Gezer sa svojim selima, Sihem sa svojim selima, sve do Gaja i njegovih sela.
013	1CH	007	029	Uzduž poseda Manasijinih sinova bili su: Vet-San sa svojim selima, Tanah sa svojim selima, Megido sa svojim selima, i Dor sa svojim selima. Tu su živeli potomci Josifa, sina Izrailjevog.
013	1CH	007	030	Asirovi sinovi bili su: Jemna, Jesva, Jesvija i Verija, i njihova sestra Sera.
013	1CH	007	031	Verijini sinovi: Hever i Melhil, koji je otac Virzajitov.
013	1CH	007	032	Heveru su se rodili: Jaflet, Somir, Hotam i njihova sestra Sija.
013	1CH	007	033	Jafletovi sinovi su bili: Fasah, Vimhal i Asvat; to su bili Jafletovi sinovi.
013	1CH	007	034	Samirovi sinovi: Ahije i Roga, Jehuva i Aram.
013	1CH	007	035	Sinovi Elema, brata njegovog: Sofa, Jemna, Selis i Amal.
013	1CH	007	036	Sofini sinovi: Suja, Arnefer, Sual, Verije, Jemra,
013	1CH	007	037	Vosor, Od, Sama, Silisa, Itran i Veira.
013	1CH	007	038	Jeterovi sinovi: Jefonija, Fispa i Ara.
013	1CH	007	039	Ulini sinovi: Arah, Anilo i Risija.
013	1CH	007	040	Svi ovi bili su Asirovi potomci, glavari otačkih domova, probrani ljudi, hrabri ratnici i glavari među knezovima. Oni su bili ubeleženi u svoje rodoslove prema njihovim borbenim jedinicama. Broj ljudi je iznosio dvadeset šest hiljada.
013	1CH	008	001	Venijaminu se rodio Vela, njegov prvenac; Asvil je bio drugi, Ara treći,
013	1CH	008	002	Noja četvrti, i Rafaj peti.
013	1CH	008	003	Velini sinovi su bili: Adar, Gira, Avijud,
013	1CH	008	004	Avisuj, Naman, Ahoja,
013	1CH	008	005	Gira, Šefufan i Uram.
013	1CH	008	006	Ovo su bili Ehudovi sinovi. Oni su bili glavari otačkih domova stanovnika Gavaje, koji su bili izgnani u Manahat:
013	1CH	008	007	Naman, Ahija i Gira, koji ih je odveo u izgnanstvo; njemu su se rodili Uza i Ahihud.
013	1CH	008	008	Sarajim je imao sinove u moavskoj zemlji nakon što se razveo od svojih žena Usime i Vare.
013	1CH	008	009	On je sa svojom ženom Odesom imao Jovava, Siviju, Misu, Malhama,
013	1CH	008	010	Jeusa, Sahiju i Mirmu. To su bili njegovi sinovi, i glavari otačkih domova.
013	1CH	008	011	Sa Usimom je imao Avitova i Elfala.
013	1CH	008	012	Elfalovi sinovi su bili: Ever, Misam i Samed, koji je sazidao Onan i Lod i njegova sela,
013	1CH	008	013	i Verija i Sema, koji su bili glavari otačkih domova stanovnika Ajalona; oni su naterali u beg stanovnike Gata.
013	1CH	008	014	Ahijo, Sasak, Jeremot,
013	1CH	008	015	Zevadija, Arad, Eder,
013	1CH	008	016	Mihailo, Jespa i Joha bili su Verijini sinovi.
013	1CH	008	017	Zevadija, Mesulam, Jezekija, Hever,
013	1CH	008	018	Ismeraj, Jezlija i Jovav bili su Elfalovi sinovi.
013	1CH	008	019	Jakim, Zihrije, Zavdije,
013	1CH	008	020	Elinaj, Ciltaj, Elilo,
013	1CH	008	021	Adaja, Veraja i Simrat bili su Semajevi sinovi.
013	1CH	008	022	Jišpan, Ever, Elilo,
013	1CH	008	023	Avdon, Zihrije, Anan,
013	1CH	008	024	Hananija i Elam i Antotija,
013	1CH	008	025	Jefedija, i Fanuilo, bili su Sasakovi sinovi.
013	1CH	008	026	Samseraj, Searija, Gotolija,
013	1CH	008	027	Jeresija, Ilija i Zihrije, bili su Jeroamovi sinovi.
013	1CH	008	028	Ovi su bili glavari otačkih domova po svojim rodoslovima. Živeli su u Jerusalimu.
013	1CH	008	029	Gavaonov otac je živeo u Gavaonu. Žena mu se zvala Maha.
013	1CH	008	030	Njegov prvenac je bio Avdon, pa Sur, Kis, Val, Nadav,
013	1CH	008	031	Gedor, Ahijo, Zaher,
013	1CH	008	032	i Miklot, kome se rodio Sima. Oni su sa svojom braćom živeli u Jerusalimu nasuprot svojih srodnika.
013	1CH	008	033	Neru se rodio Kis, Kisu se rodio Saul, a Saulu su se rodili Jonatan, Malhi-Suv, Avinadav i Esval.
013	1CH	008	034	Jonatanov sin je bio Merival, a Merivalu se rodio Miha.
013	1CH	008	035	Mihini sinovi su bili: Fiton, Meleh, Tareja i Ahaz.
013	1CH	008	036	Ahazu se rodio Joada, a Joadi su se rodili Alemet, Azmavet i Zimrije. Zimriji se rodio Mosa.
013	1CH	008	037	Mosi se rodio Vineja; njegov sin je bio Rafaj, njegov sin Eleasa i njegov sin Acel.
013	1CH	008	038	Acel je imao šest sinova, a ovo su im imena: Azrikam, Voheruj, Ismailo, Searija, Ovadija i Anan. Svi ovi su bili Acelovi sinovi.
013	1CH	008	039	A sinovi njegovog brata Iseka: njegov prvenac Ulam, Jeus drugi, i Elifelet treći.
013	1CH	008	040	Ulamovi sinovi su bili hrabri ratnici, koji su natezali luk. Imali su mnogo sinova i unuka, stotinu pedeset. Svi ovi su bili Venijaminovi potomci.
013	1CH	009	001	Tako su svi Izrailjci bili ubeleženi u svoje rodoslove, a ovi su zapisani u Knjizi izrailjskih careva. Juda je bio odveden u izgnanstvo, u Vavilon, zbog svoje nevere.
013	1CH	009	002	A prvi koji su se ponovo naselili na svojoj imovini po svojim gradovima bili su Izrailjci, sveštenici, Leviti i hramske sluge.
013	1CH	009	003	Oni koji su živeli u Jerusalimu iz Judinog, Venijaminovog, Jefremovog i Manasijinog plemena, bili su:
013	1CH	009	004	Gutaj, sin Amijuda, sina Amrija, sina Imrija, sina Vanija, od sinova Judinog sina Faresa.
013	1CH	009	005	Od Silonovih sinova: prvenac Asaja i njegovi sinovi.
013	1CH	009	006	Od Zarinih sinova: Jeiel i šest stotina devedeset njegovih srodnika.
013	1CH	009	007	Od Venijaminovih sinova: Saluj, sin Mesulama, sina Odavije, sina Asenujinog,
013	1CH	009	008	Jevnija, sin Jeroamov, Ila, sin Ozija, sina Mahrijevog, i Mesulam, sin Sefatije, sina Raguila, sina Ivnije,
013	1CH	009	009	i njihove braće po svojim rodoslovima, njih devet stotina pedeset šest. Svi ovi ljudi su bili glavari otačkih domova, prema domovima svojih predaka.
013	1CH	009	010	A od sveštenika: Jedaja, Jojariv i Jakin,
013	1CH	009	011	Azarija, sin Helkije, sina Mesulama, sina Sadoka, sina Merajota, sina Ahituva, starešine Doma Gospodnjeg;
013	1CH	009	012	Adaja, sin Jeroama, sina Pashora, sina Malhijinog, i Masaj, sin Adila, sina Jazire, sina Mesulama, sina Mesilemita, sina Imirovog.
013	1CH	009	013	Njihove braće, glavara svojih otačkih domova, bilo je hiljadu sedam stotina šezdeset ljudi sposobnih za vršenje službe u Domu Gospodnjem.
013	1CH	009	014	Od Levita: Semaja, sin Asuva, sina Azrikama, sina Asavijinog, od Merarijevih sinova;
013	1CH	009	015	Vakvakar, Eres, Galal i Matanija, sin Mihe, sina Zihrijevog, sina Asafovog;
013	1CH	009	016	Ovadija sin Semaje sina Galala, sina Jedutunovog, i Varahija sin Ase, sina Elkaninog, koji je živeo u netofatskim selima.
013	1CH	009	017	Vratari: Salum, Akuv, Talmon, Ahiman, i njihova braća; Salum je bio glavar.
013	1CH	009	018	On je sve do sada na carskim vratima na istoku. To su bili vratari naselja sinova Levijevih.
013	1CH	009	019	Salum sin Koreja, sina Avijasafa, sina Korejevog, i njegova braća iz njegovog otačkog doma, Korejevi sinovi, bili su zaduženi da čuvaju pragove kod Šatora, kao što su njihovi oci bili čuvari ulaza Gospodnjeg u taboru.
013	1CH	009	020	Nad njima je bio starešina Fines, sin Eleazarov, a Gospod je bio s njim.
013	1CH	009	021	Zaharija, sin Meselemijin, bio je vratar Šatora od sastanka.
013	1CH	009	022	Svih izabranih za čuvare praga, bilo je dve stotine dvanaest. Oni su bili upisani prema rodoslovima u svojim selima. Njih su David i videlac Samuilo postavili da verno vrše službu.
013	1CH	009	023	Oni i njihovi sinovi su bili postavljeni da čuvaju vrata Doma Gospodnjeg, to jest, Dom Šatora.
013	1CH	009	024	Čuvari su bili postavljeni na četiri strane: na istok, na zapad, na sever i na jug.
013	1CH	009	025	Njihova braća na selima bila su dužna da dolaze povremeno, da služe sa njima po sedam dana,
013	1CH	009	026	jer su četiri glavna čuvara vrata, koji su bili Leviti, bili zaduženi za odaje i riznicu Doma Gospodnjeg.
013	1CH	009	027	Oni su noćivali oko Doma Gospodnjeg, jer su bili zaduženi da ga čuvaju, i da ga svakog jutra otvaraju.
013	1CH	009	028	Neki od njih su bili zaduženi za bogoslužbene posude; oni su ih brojali kad su bile donošene i kad su bile iznošene.
013	1CH	009	029	Neki od njih su bili zaduženi za posude i sve svete posude, kao i za brašno, vino, ulje, tamjan i miomirise.
013	1CH	009	030	Neki od sveštenika su mešali smesu za miomirise.
013	1CH	009	031	Jedan Levit, po imenu Matatija, prvenac Korejevca Saluma, bio je zadužen da pravi (pljosnate) kolače.
013	1CH	009	032	Neki od njihove braće, od Katovih sinova, bili su zaduženi da svake subote postavljaju hleb u redove.
013	1CH	009	033	Oni koji su bili pevači, glavari otačkih domova Levita, živeli su u hramskim odajama; oni su bili izuzeti od drugih dužnosti zato što su služili i danju i noću.
013	1CH	009	034	To su bili glavari otačkih domova Levita prema svojim rodoslovima, koji su živeli u Jerusalimu.
013	1CH	009	035	U Gavaonu je živeo Jeiel, otac Gavaonov. Žena mu se zvala Maha.
013	1CH	009	036	Njegov prvenac je bio Avdon, pa Sur, Kis, Val, Ner, Nadav,
013	1CH	009	037	Gedor, Ahijo, Zaharija i Miklot.
013	1CH	009	038	Miklotu se rodio Sima. Oni su živeli sa svojom braćom nasuprot svojih srodnika u Jerusalimu.
013	1CH	009	039	Neru se rodio Kis, Kisu se rodio Saul, a Saulu su se rodili Jonatan, Malhi-Suv, Avinadav i Esval.
013	1CH	009	040	Jonatanov sin je bio Merival, a Merivalu se rodio Miha.
013	1CH	009	041	Mihini sinovi su bili: Fiton, Meleh i Tareja.
013	1CH	009	042	Ahazu se rodio Jara, a Jari su se rodili Alemet, Azmavet i Zimrije. Zimriji se rodio Mosa,
013	1CH	009	043	a Mosi se rodio Vineja. Njegov sin je bio Refaja, njegov sin Eleasa i njegov sin Acel.
013	1CH	009	044	Acel je imao šest sinova, a ovo su im imena: Azrikam, Voheruj, Ismailo, Searija, Ovadija i Anan. To su Acelovi sinovi.
013	1CH	010	001	Filistejci su stupili u boj protiv Izrailjaca, ali su Izrailjci pobegli pred Filistejcima, pa su padali mrtvi na gori Gelvuji.
013	1CH	010	002	Filistejci su pritisli Saula i njegove sinove i ubili Jonatana, Avinadava i Malhi-Suva, Saulove sinove.
013	1CH	010	003	Bitka se žestoko vodila oko Saula. A onda su ga strelci pogodili i ranili ga.
013	1CH	010	004	Tada Saul reče svome štitonoši: „Izvadi svoj mač i probodi me, da ne dođu ovi neobrezani i narugaju mi se.“Ali štitonoša nije hteo, jer se veoma uplašio. Tada je Saul uzeo mač i bacio se na njega.
013	1CH	010	005	Kad je njegov štitonoša video da je Saul mrtav, i on se bacio na mač i umro.
013	1CH	010	006	Tako su poginuli i Saul i njegova tri sina, i sav njegov dom.
013	1CH	010	007	Kad su Izrailjci koji su bili u dolini videli da su Izrailjci pobegli i da su poginuli Saul i njegovi sinovi, napustili su svoje gradove i pobegli. Tada su došli Filistejci i naselili se u njima.
013	1CH	010	008	Sutradan, kad su Filistejci došli da opljačkaju mrtve, našli su Saula i njegove sinove, koji su poginuli na gori Gelvuji.
013	1CH	010	009	Tada su ga svukli, odsekli mu glavu i skinuli oružje s njega, i to su poslali po filistejskoj zemlji da razglase radosnu vest svojim idolima i narodu.
013	1CH	010	010	Njegovo oružje su stavili u hram svojih bogova, a glavu su mu obesili u Dagonovom hramu.
013	1CH	010	011	Kad su svi meštani Javis-Galada čuli šta su Filistejci uradili Saulu,
013	1CH	010	012	digli su se svi hrabri ljudi, pa su skinuli Saulovo telo i tela njegovih sinova i doneli ih u Javis. Njihove kosti su sahranili pod tamariskom u Javisu. Zatim su postili sedam dana.
013	1CH	010	013	Tako je Saul umro zbog svojeg neverstva koje je počinio protiv Gospoda, jer nije držao reč Gospodnju, i još je tražio savet od prizivača duhova.
013	1CH	010	014	I pošto nije tražio savet od Gospoda, Gospod ga je ubio i preneo carstvo na Davida, sina Jesejevog.
013	1CH	011	001	Tada se sav Izrailj okupio kod Davida u Hevron, pa su mu rekli: „Evo, ti si naše telo i krv.
013	1CH	011	002	Pa i ranije, kad je Saul bio car, ti si vodio Izrailja u pohode. I tebi je Gospod, Bog tvoj, rekao:’Ti ćeš biti pastir mome narodu, Izrailju; ti ćeš biti vladar Izrailju.’“
013	1CH	011	003	Sve starešine Izrailjeve su došle k caru u Hevron, pa su sklopili savez sa Davidom u Hevronu pred Gospodom i pomazali Davida za cara nad Izrailjem, po reči koju je Gospod rekao preko Samuila.
013	1CH	011	004	David je sa svim Izrailjcima krenuo na Jerusalim, to jest, Jevus. Tamo su Jevusejci bili stanovnici zemlje.
013	1CH	011	005	A stanovnici Jevusa su rekli Davidu: „Nećeš ući ovamo!“No, David je, ipak, osvojio sionsku tvrđavu, a to je sad Davidov grad.
013	1CH	011	006	Tada je David rekao: „Ko prvi potuče Jevusejce, postaće vrhovni glavar i knez.“Joav, sin Serujin, se prvi uspeo, te je postao vrhovni vojvoda.
013	1CH	011	007	Pošto se David nastanio u tvrđavi, prozvali su je Davidovim gradom.
013	1CH	011	008	On je sagradio grad unaokolo, od Milona unaokolo, a Joav je obnovio ostali deo grada.
013	1CH	011	009	David je postajao sve moćniji, jer je Gospod nad vojskama bio s njim.
013	1CH	011	010	A ovo su glavari Davidovih junaka, koji su mu sa svim Izrailjem svesrdno pomagali da ojača njegova vladavina i da postane car nad Izrailjem, po reči Gospodnjoj.
013	1CH	011	011	Ovo je spisak Davidovih junaka: Jasoveam, sin Ahmonijev, glavar tridesetorice; on je zamahnuo svojim kopljem na tri stotine, i pobio ih odjednom.
013	1CH	011	012	Za njim, Dodov sin Eleazar Ahošanin, jedan od tri junaka.
013	1CH	011	013	On je bio s Davidom u Fas-Damimu, kad su se Filistejci okupili za bitku. Na mestu gde je bila njiva puna ječma, narod je pobegao od Filistejaca.
013	1CH	011	014	Tada su oni stali nasred polja, odbranili ga i potukli Filistejce. Tako je Gospod izvojevao veliku pobedu.
013	1CH	011	015	U vreme žetve, vodeća trojica među tridesetoricom dođu k Davidu u Odolamsku pećinu, dok je filistejska vojska bila utaborena u refaimskoj dolini.
013	1CH	011	016	Tada je David bio u tvrđavi, a u Vitlejemu je bio filistejski vojni tabor.
013	1CH	011	017	David željno reče: „E, kad bi me neko napojio vodom iz studenca što je kod vitlejemske kapije!“
013	1CH	011	018	Tada se ona trojica probiju kroz filistejski tabor, izvuku vode iz studenca što je kod vitlejemske kapije, ponesu je i donesu Davidu. Ali David nije hteo da je pije, nego je izlio pred Gospodom
013	1CH	011	019	i rekao: „Ne daj, Bože, da to učinim! Zar da pijem krv ovih ljudi? Oni su, naime, doneli vodu ne mareći za svoj život!“Zato nije hteo da pije. To su učinila ta trojica junaka.
013	1CH	011	020	Avisaj, Joavov brat, je bio vodeći među trojicom. On je podigao koplje protiv tri stotine i pobio ih. Tako je sebi stekao ime među trojicom.
013	1CH	011	021	Pošto je bio najslavniji među tridesetoricom, postao im je zapovednik. Ipak, nije dostigao onu trojicu.
013	1CH	011	022	Venaja, sin Jodajev. On je bio hrabar ratnik iz Kavzeela, koji je učinio velika dela. On je ubio dva sina Ariela Moavca. A jednog snežnog dana je sišao u jamu i ubio lava.
013	1CH	011	023	A ubio je i nekog Egipćanina, gorostasa, pet lakata visokog, koji je imao koplje kao tkalačko vratilo. Venaja je izašao pred njega sa štapom, istrgao koplje iz Egipćaninove ruke i ubio ga njegovim kopljem.
013	1CH	011	024	Venaja, sin Jodajev, je učinio ove stvari, pa je tako stekao ime među trojicom junaka.
013	1CH	011	025	On je bio najslavniji među tridesetoricom, ali nije dostigao onu trojicu. David ga je postavio za zapovednika svoje telesne straže.
013	1CH	011	026	A ovo su bili hrabri ratnici: Joavov brat Asailo, Dodov sin Elhanan iz Vitlejema,
013	1CH	011	027	Šamot Aroranin, Helis Felonjanin,
013	1CH	011	028	Ikisov sin Ira iz Tekuje, Aviezer iz Anatota,
013	1CH	011	029	Sivehaj iz Husata, Ilaj iz Ahoša,
013	1CH	011	030	Maraj iz Netofata, Vanin sin Heled iz Netofata,
013	1CH	011	031	Rivajev sin Itaj iz Gavaje Venijaminove, Venaja Piratonjanin,
013	1CH	011	032	Uraj iz doline Gasa, Avilo iz Arvata,
013	1CH	011	033	Azmavet iz Vaurima, Elijava iz Salvona,
013	1CH	011	034	Sinovi Asima Gizonjanina, Sagijin sin Jonatan Araranin,
013	1CH	011	035	Sakarov sin Ahijam Araranin, Urov sin Elifal,
013	1CH	011	036	Efer iz Mehirata, Ahija iz Felona,
013	1CH	011	037	Esro Karmilac, Esvajev sin Narav,
013	1CH	011	038	Natanov brat Joilo, Agarinov sin Mivar,
013	1CH	011	039	Selek Amonac, Narej Viroćanin, štitonoša Joava, sina Serujinog,
013	1CH	011	040	Ira Jetranin, Gariv Jetranin,
013	1CH	011	041	Urija Hetit, Alajev sin Zavad,
013	1CH	011	042	Sizin sin Adina Ruvimovac, glavar Ruvimovaca, i trideset s njim,
013	1CH	011	043	Mahin sin Anan, Josafat iz Mitne,
013	1CH	011	044	Ozija iz Astarota, sinovi Hotama Aroiranina, Sama i Jeiel,
013	1CH	011	045	Simrijev sin Jediailo i njegov brat Joha iz Tise,
013	1CH	011	046	Elilo Mavljanin, Elnamovi sinovi Jerivaj i Josavija, Jetema Moavac,
013	1CH	011	047	Elilo, Ovid i Jasilo iz Mesovaje.
013	1CH	012	001	Ovo su oni što su došli k Davidu u Siklag, dok se još krio od Saula, sina Kisovog. Oni su bili među ratnicima koji su mu pomagali u ratu.
013	1CH	012	002	Bili su naoružani lukovima; mogli su da gađaju strelama i da izbacuju kamenje i desnom i levom rukom. Ovi su bili Venijaminovci, Saulovi saplemenici:
013	1CH	012	003	Poglavar Ahijezer i Joas, sinovi Semaje iz Gavaje, Jezilo i Felet, Azmavetovi sinovi, i Veraha i Juj iz Anatota,
013	1CH	012	004	Ismaja Gavaonjanin, junak među tridesetoricom i nad tridesetoricom, i Jeremija, Jazilo, Joanan, Jozavad iz Gedirota,
013	1CH	012	005	Eluzaj, Jerimot, Valija, Semarija, Sefatija iz Arufa,
013	1CH	012	006	Elkana, Jesija, Azareilo, Joezer i Jasoveam, svi Korejevci,
013	1CH	012	007	i Joila i Zevadija, Jeroamovi sinovi iz Gedora.
013	1CH	012	008	Na Davidovu stranu su prešli i neki Gadovci, koji su došli u njegovu tvrđavu u pustinji. Bili su to hrabri junaci i vrsni ratnici – vični štitu i koplju. Lica su im bila kao lica lavova, a bili su brzi kao gazele po gorama:
013	1CH	012	009	Ezer je bio glavar, Ovadija drugi, Elijav treći,
013	1CH	012	010	Mismana četvrti, Jeremija peti,
013	1CH	012	011	Ataj šesti, Elilo sedmi,
013	1CH	012	012	Joanan osmi, Elzavad deveti,
013	1CH	012	013	Jeremija deseti, Mahvanaj jedanaesti.
013	1CH	012	014	Ovi Gadovci su bili vodeći među vojskom; najmanji je vredeo za stotinu, a najveći za hiljadu.
013	1CH	012	015	To su bili oni koji su prešli preko Jordana u prvom mesecu, kada se razlio preko svih svojih obala, i rasterali sve žitelje dolina na istok i na zapad.
013	1CH	012	016	I neki od Venijaminovaca i Judejaca su došli u Davidovo uporište.
013	1CH	012	017	David je izašao da ih susretne, pa im je rekao: „Ako ste došli k meni s dobrom namerom da mi pomognete, ja ću se udružiti s vama. Ali ako ste došli da me izdate mojim neprijateljima kad su mi ruke čiste od nasilja, neka Bog naših otaca pogleda i presudi.“
013	1CH	012	018	Tada Duh obuze Amasaja, glavara tridesetorice, i on reče: „Tvoji smo, Davide, s tobom smo, sine Jesejev! Mir, mir tebi, i mir onima koji ti pomažu, jer ti Bog tvoj pomaže!“
013	1CH	012	019	I neki od Manasijinih sinova su prebegli Davidu, kad je došao s Filistejcima da ratuje protiv Saula. Ipak, nije im pomogao, jer su ga filistejski knezovi, nakon većanja, otpustili, govoreći: „On će prebeći svome gospodaru Saulu, a mi ćemo za to platiti svojim glavama.“
013	1CH	012	020	Kad je išao u Siklag k njemu su prebegli ovi Manasijevci: Adna, Jozavad, Jediailo, Mihailo, Jozavad, Elijuj i Ciltaj, glavari odreda od hiljadu u Manasijinom plemenu.
013	1CH	012	021	Oni su pomagali Davidu protiv pljačkaških četa, jer su svi bili hrabri ratnici i zapovednici u vojsci.
013	1CH	012	022	Dan za danom su dolazili Davidu da mu pomognu, sve dok vojska u taboru nije postala velika kao Božija vojska.
013	1CH	012	023	Ovo je broj ljudi naoružanih za rat koji su došli Davidu u Hevron da prenesu na njega Saulovo carstvo po reči Gospodnjoj:
013	1CH	012	024	Judinih sinova, koji su nosili štit i koplje, šest hiljada osam stotina naoružanih za rat.
013	1CH	012	025	Simeunovih sinova, hrabrih ratnika, sedam hiljada i stotinu.
013	1CH	012	026	Levijevih sinova, četiri hiljade šest stotina.
013	1CH	012	027	Zatim Jodaj, glavar Aronovih sinova, i s njim tri hiljade sedam stotina,
013	1CH	012	028	mladi Sadok, hrabar junak, i dvadeset dva vladara iz njegovog otačkog doma.
013	1CH	012	029	Venijaminovih sinova, Saulovih saplemenika, tri hiljade; do tada su najvećim delom bili odani Saulovom domu.
013	1CH	012	030	Jefremovih sinova, dvadeset hiljada osam stotina hrabrih ratnika, uglednih ljudi u svojim otačkim domovima.
013	1CH	012	031	Od polovine Manasijinog plemena, njih osamnaest hiljada, bili su poimence pozvani da dođu da postave Davida za cara.
013	1CH	012	032	Od Isaharovih sinova, koji su umeli da razumeju vremena, kako bi znali šta Izrailj treba činiti, bilo je dve stotine od njihovih knezova, i svih njihovih saplemenika koji su ih sledili.
013	1CH	012	033	Zavulonovih sinova, ljudi iskusnih i spremnih za rat, i naoružanih svakojakim oružjem, bilo je pedeset hiljada, koji su svesrdno pomagali Davidu.
013	1CH	012	034	Od Neftalimovog plemena, hiljadu glavara i s njima trideset sedam hiljada ljudi sa štitovima i kopljima.
013	1CH	012	035	Od Danovog plemena, dvadeset osam hiljada šest stotina naoružanih za boj.
013	1CH	012	036	Od Asirovog plemena, četrdeset hiljada ljudi iskusnih i spremnih za boj.
013	1CH	012	037	A onih preko Jordana od Ruvimovog i Gadovog plemena i od polovine Manasijinog plemena, bilo je stotinu dvadeset hiljada naoružanih svakojakim oružjem za boj.
013	1CH	012	038	Svi su ovi ratnici svrstani u bojni poredak došli u Hevron potpuno rešeni da postave Davida za cara nad svim Izrailjem; a i sav je ostali Izrailj jednodušno hteo da postavi Davida za cara.
013	1CH	012	039	Tri su dana proveli tamo sa Davidom jedući i pijući, jer su im njihovi saplemenici pripremili.
013	1CH	012	040	Njima su se pridružili i njihovi rođaci iz Isahara, Zavulona i Neftalima, koji su na magarcima, kamilama, mazgama i volovima donosili hleb, jela, brašno, smokve, suvo grožđe, vino, ulje, i mnoštvo volova i ovaca, jer je bilo veselje u Izrailju.
013	1CH	013	001	David je većao sa zapovednicima nad hiljadama i stotinama i sa svim vojvodama.
013	1CH	013	002	David reče svem zboru Izrailjevom: „Ako smatrate da je to dobro i ako je po volji Gospoda, Boga našega, hajde da poručimo ostaloj braći po celoj Izrailjevoj zemlji, i sveštenicima i Levitima po gradovima sa svojim pašnjacima, da se okupe k nama.
013	1CH	013	003	Prenesimo k sebi Kovčeg Boga našega, jer ga nismo tražili za Saulovog doba.“
013	1CH	013	004	Sav zbor se složio da se tako uradi, jer je to bilo pravo u očima svega naroda.
013	1CH	013	005	Tako je David okupio sav Izrailj od Sihora egipatskog do Levo-Amata, da donesu Kovčeg Božiji iz Kirijat-Jarima.
013	1CH	013	006	David i sav Izrailj su otišli u Valu, to jest, Kirijat-Jarim u Judi, da donesu odande Kovčeg Boga, Gospoda, koji nosi ime po Gospodu koji sedi nad heruvimima.
013	1CH	013	007	Kovčeg Božiji su doneli na novim zapregama iz Avinadavovog doma, a Uza i Ahijo su vozili zaprege.
013	1CH	013	008	David i sav Izrailj se veselio pred Gospodom iz sve snage, s pesmama, lirama, bubnjevima, dairama, i trubama.
013	1CH	013	009	Kad su došli do Hadonovog gumna, Uza pruži ruku i prihvati Kovčeg Božiji, jer su ih volovi nagnuli u stranu.
013	1CH	013	010	Ali Gospod planu gnevom na Uzu i udari ga na tom mestu jer je stavio ruku na Kovčeg. Tako je umro pred Bogom.
013	1CH	013	011	David je bio ljut zbog toga što je Gospod usmrtio Uzu, pa je prozvao to mesto Fares-Uza, i tako se zove do danas.
013	1CH	013	012	Tog dana se David uplašio od Boga, pa je rekao: „Kako ću ja onda doneti Kovčeg Božiji k meni?“
013	1CH	013	013	David nije odneo Kovčeg k sebi u Davidov grad, nego ga je sklonio u kuću Gaćanina Ovid-Edoma.
013	1CH	013	014	Kovčeg Božiji je ostao tri meseca u kući Ovid-Edoma, i Gospod je blagoslovio Ovid-Edoma i sve što je imao.
013	1CH	014	001	A Hiram, tirski car, je poslao Davidu glasnike i kedrovog drveta, zidare i drvodelje, da mu sagrade dvorac.
013	1CH	014	002	Tada je David uvideo da ga je Gospod postavio za cara nad Izrailjem i da je visoko uzdigao njegovo carstvo radi svog naroda Izrailja.
013	1CH	014	003	David je uzeo sebi još žena u Jerusalimu, koje su rodile Davidu još sinova i ćerki.
013	1CH	014	004	Ovo su imena onih koji su mu se rodili u Jerusalimu: Samuja, Sovav, Natan, Solomon,
013	1CH	014	005	Jevar, Elisuja, Elfalet,
013	1CH	014	006	Noga, Nefeg, Jafija,
013	1CH	014	007	Elisama, Velijada i Elifelet.
013	1CH	014	008	Kad su Filistejci čuli da je David pomazan za cara nad Izrailjem, svi su krenuli gore da traže Davida. Ali David je to čuo, pa je izašao pred njih.
013	1CH	014	009	Filistejci dođu i izvrše napad u refaimskoj dolini.
013	1CH	014	010	Tada David zapita Boga: „Da li da napadnem Filistejce? Hoćeš li ih predati u moje ruke?“Gospod odgovori Davidu: „Napadni ih, jer ću ih predati u tvoje ruke.“
013	1CH	014	011	David dođe u Val-Faresim i porazi ih tamo. Tada je rekao: „Bog je prodro kroz moje neprijatelje mojom rukom, kao što prodire voda.“Zato se to mesto prozvalo Val-Faresim.
013	1CH	014	012	Filistejci su tamo ostavili svoje bogove, a David je zapovedio da ih spale.
013	1CH	014	013	Ali Filistejci ponovo izvrše napad u dolini.
013	1CH	014	014	David upita Boga, i on mu odgovori: „Ne idi gore, nego idi okolo, iza njih i navali na njih kod balzamovih stabala.
013	1CH	014	015	Kad začuješ zvuk koraka s vrha balzamovih stabala, kreni u bitku, jer će Bog izaći pred tobom da udari na filistejski tabor.“
013	1CH	014	016	David učini kako mu je Bog zapovedio, i potuče filistejski tabor od Gavaona do Gezera.
013	1CH	014	017	Tako se Davidovo ime pročulo po svoj zemlji, a Gospod je uneo strah među sve narode.
013	1CH	015	001	Pošto je sazidao sebi kuće u gradu Davidovom, [David] je pripremio mesto za Kovčeg Božiji i razapeo šator za njega.
013	1CH	015	002	Tada je David rekao: „Kovčeg Božiji ne sme niko drugi da nosi, osim Levita, jer je njih Gospod izabrao da nose Kovčeg Gospodnji i da mu služe zauvek.“
013	1CH	015	003	David je okupio sav Izrailj u Jerusalimu da prenesu Kovčeg Gospodnji na njegovo mesto koje je pripremio za njega.
013	1CH	015	004	David je sabrao i potomke Aronove i Levite:
013	1CH	015	005	Od Katovih sinova: Urila glavara i stotinu dvadesetoro njegove braće.
013	1CH	015	006	Od Merarijevih sinova: glavara Asaju i dve stotine dvadesetoro njegove braće.
013	1CH	015	007	Od Girsamovih sinova: glavara Joila i stotinu tridesetoro njegove braće.
013	1CH	015	008	Od Elisafanovih sinova: glavara Semaju i dve stotine njegove braće.
013	1CH	015	009	Od Hevronovih sinova: glavara Elila i osamdesetoro njegove braće.
013	1CH	015	010	Od Ozilovih sinova: glavara Aminadava i stotinu dvanaestoro njegove braće.
013	1CH	015	011	David je, zatim, pozvao sveštenike Sadoka i Avijatara, i Levite Urila, Asaju, Joila, Semaju, Elila i Aminadava.
013	1CH	015	012	Rekao im je: „Vi ste glavari levitskih rodova; posvetite se, vi i vaša braća, i prenesite Kovčeg Gospoda, Boga Izrailjevog, na mesto koje sam mu pripremio.
013	1CH	015	013	Prvi put ga niste nosili i zato nas je Gospod udario, jer mu nismo pristupili kako je trebalo.“
013	1CH	015	014	Tako su se sveštenici i Leviti posvetili da prenesu Kovčeg Gospoda, Boga Izrailjevog.
013	1CH	015	015	Leviti su nosili Kovčeg Božiji na svojim ramenima, o drškama, kao što je zapovedio Mojsije po reči Gospodnjoj.
013	1CH	015	016	David je rekao levitskim knezovima da između svoje braće postave pevače s muzičkim instrumentima, s harfama, lirama i cimbalima, da pevaju glasno i radosno.
013	1CH	015	017	Tako su Leviti postavili Emana, Joilovog sina; od njegove braće Asafa, Varahijinog sina; a od njihove braće Merarijevih sinova, Etana, Kušajinog sina;
013	1CH	015	018	i s njima njihovu braću drugog reda: Zahariju, Vena, Jazila, Semiramota, Jehila, Unija, Elijava, Venaju, Masiju, Matatiju, Elifela, Mikneju, i vratare Ovid-Edoma i Jeiela.
013	1CH	015	019	Pevači Eman i Asaf i Etan su udarali u bronzane cimbale,
013	1CH	015	020	a Zaharija, Ozilo, Semiramot, Jehilo, Unije, Elijav, Masija i Venaja su svirali liru po alamotu.
013	1CH	015	021	Matatija, Elifel, Mikneja, Ovid-Edom, Jeiel i Azazija su vodili na citrama po šeminitu.
013	1CH	015	022	Henanija je Levitima bio vođa pevanja, jer je bio vešt u tome.
013	1CH	015	023	Varahija i Elkana su bili vratari kod Kovčega.
013	1CH	015	024	Sveštenici Sevanija, Josafat, Natanailo, Amasaj, Zaharija, Venaja i Eliezer, su trubili u trube pred Kovčegom Božijim. Ovid-Edom i Jehija su takođe bili vratari kod Kovčega.
013	1CH	015	025	I tako su David, izrailjske starešine i zapovednici jedinica od hiljadu s veseljem išli da prenesu Kovčeg saveza Gospodnjeg iz kuće Ovid-Edoma.
013	1CH	015	026	I kako je Bog pomagao Levitima koji su nosili Kovčeg saveza Gospodnjeg, žrtvovali su sedam junaca i sedam ovnova.
013	1CH	015	027	David je bio odeven u odoru od finog lana, a tako i svi Leviti koji su nosili Kovčeg, pevači i Henanija, horovođa među pevačima. David je nosio i laneni efod.
013	1CH	015	028	Sav je Izrailj nosio Kovčeg saveza Gospodnjeg uz klicanje i uz zvuke rogova, truba i cimbala, i uz svirku lira i harfi.
013	1CH	015	029	Kad je Kovčeg saveza Gospodnjeg došao u Davidov grad, Mihala, Saulova ćerka, je pogledala dole s prozora. Videvši cara Davida kako skače i veseli se, prezrela ga je u srcu.
013	1CH	016	001	Kovčeg Gospodnji su doneli i postavili ga usred šatora koji je David razapeo za njega. Onda su prineli žrtve svespalnice i žrtve mira.
013	1CH	016	002	Kad je David završio s prinošenjem žrtve svespalnice i žrtve mira, blagoslovio je narod u ime Gospodnje.
013	1CH	016	003	Zatim je razdelio svim Izrailjcima, i muškarcima i ženama, svakome po jedan hleb, kolač od urmi i kolač od suvog grožđa.
013	1CH	016	004	Potom je postavio neke od Levita da služe ispred Kovčega Gospodnjeg, da zazivaju, hvale i slave Gospoda, Boga Izrailjevog:
013	1CH	016	005	Asafa glavara, a drugog za njim Zahariju, pa Jeiela, Semiramota, Jehila, Matatiju, Elijava, Venaju i Ovid-Edoma. Jeiel je svirao liru i harfu a Asaf cimbale.
013	1CH	016	006	Sveštenici Venaja i Jazilo su redovno trubili u trubu pred Kovčegom saveza Gospodnjeg.
013	1CH	016	007	Tog dana je David prvi put naredio da Asaf i njegova braća prinose hvale Gospodu:
013	1CH	016	008	Hvalite Gospoda, prizivajte mu ime, objavite njegova dela među narodima.
013	1CH	016	009	Pevajte mu, slavite ga pesmom, govorite o svim njegovim čudesima.
013	1CH	016	010	Hvalite se svetim imenom njegovim, nek se raduju srca onih koji traže Gospoda.
013	1CH	016	011	Tražite Gospoda i njegovu snagu, tražite svagda lice njegovo.
013	1CH	016	012	Pamtite čudesa koja je učinio, čuda i sudove usta njegovih.
013	1CH	016	013	O, seme Izrailjevo, slugo njegov, deco Jakovljeva, izabranici njegovi!
013	1CH	016	014	On je Gospod, Bog naš, sudovi su njegovi po svoj zemlji.
013	1CH	016	015	Sećajte se uvek njegovog saveza, reči što je zapovedio za hiljadu naraštaja,
013	1CH	016	016	koji je sklopio sa Avrahamom, i kojim se zakleo Isaku,
013	1CH	016	017	za uredbu ga je postavio Jakovu, Izrailju za večni savez,
013	1CH	016	018	govoreći: „Tebi ću dati zemlju hanansku, kao deo vašega nasledstva.“
013	1CH	016	019	Dok vas je još bilo malo, tek šačica došljaka u zemlji,
013	1CH	016	020	lutajući od naroda do naroda, od jednog carstva do drugog,
013	1CH	016	021	nije dao nikom da ih tlači, radi njih je kažnjavao careve.
013	1CH	016	022	„Ne dirajte moje pomazanike, mojim prorocima zlobu ne činite!“
013	1CH	016	023	Pevaj Gospodu, sva zemljo, dan za danom navešćujte njegovo spasenje.
013	1CH	016	024	Objavite mu slavu među pucima, njegova čudesa među svim narodima.
013	1CH	016	025	Jer velik je Gospod, mnoge hvale vredan; strašniji od svih bogova.
013	1CH	016	026	Jer ništavni su svi bogovi naroda, ali Gospod je sazdao nebesa.
013	1CH	016	027	Pred njim su slava i veličanstvo, na njegovom su mestu sila i radost.
013	1CH	016	028	Dajte Gospodu, plemena narodna, dajte Gospodu slavu i silu,
013	1CH	016	029	dajte Gospodu slavu radi njegovog imena, donesite mu prinos, dođite pred njega, klanjajte se Gospodu sjajnom u svetosti,
013	1CH	016	030	drhti pred njim, sva zemljo! Čvrsto stoji svet, neće se poljuljati.
013	1CH	016	031	Neka se raduju nebesa, neka se veseli zemlja, neka se govori među narodima: „Gospod vlada!“
013	1CH	016	032	Neka huči more i sve što je u njemu, nek se raduje polje i sve što je na njemu.
013	1CH	016	033	Tada će pevati šumsko drveće pred Gospodom, jer on dolazi da sudi zemlji.
013	1CH	016	034	Hvalite Gospoda jer je dobar, jer je milost njegova doveka.
013	1CH	016	035	Recite: „Spasi nas, Bože našega spasenja, skupi nas, izbavi nas od naroda, da hvalimo tvoje sveto ime, da se dičimo tvojom slavom.“
013	1CH	016	036	Blagosloven da je Gospod, Bog Izrailjev, od veka do veka. I sav narod neka kaže: „Amin“i „Nek je slava Gospodu!“
013	1CH	016	037	Asafa i njegovu braću je ostavio tamo pred Kovčegom saveza Gospodnjeg da redovno služe pred Kovčegom, kako je propisano za svaki dan,
013	1CH	016	038	a tako i Ovid-Edoma i njegovu braću, njih šezdeset osam; Ovid-Edoma, sina Jedutunovog i Osu kao vratare.
013	1CH	016	039	Sveštenika Sadoka i njegovu braću sveštenike je ostavio pred Prebivalištem Gospodnjim, na uzvišici kod Gavaona,
013	1CH	016	040	da stalno prinose žrtve svespalnice Gospodu na žrtveniku za žrtve svespalnice, ujutro i uveče, u skladu sa svim što je napisano u Zakonu Gospodnjem, koji je on dao Izrailju.
013	1CH	016	041	S njima su bili Eman, Jedutun i ostali izabrani, koji su bili određeni poimence da prinose hvalu Gospodu: „Jer je milost njegova doveka.“
013	1CH	016	042	Eman i Jedutun su imali da trube u trube, i da sviraju cimbale i druge muzičke sprave na slavu Bogu.
013	1CH	016	043	Zatim se narod vratio svojim kućama, a David se vratio da blagoslovi svoj dom.
013	1CH	017	001	Kad se David nastanio u svom dvoru, rekao je proroku Natanu: „Evo, ja živim u dvoru od kedra, a Kovčeg saveza Gospodnjeg je pod šatorskim zavesama.“
013	1CH	017	002	Natan reče: „Čini što ti je na srcu, jer je Bog s tobom.“
013	1CH	017	003	Ali iste noći reč Božija dođe Natanu, govoreći:
013	1CH	017	004	„Idi i reci mome sluzi Davidu:’Ovako kaže Gospod: nećeš mi ti sagraditi dom da prebivam u njemu,
013	1CH	017	005	jer ja nisam prebivao u domu od dana kad sam izveo Izrailja [iz Egipta] pa do ovoga dana, nego sam išao od Šatora do Šatora i od Prebivališta [do Prebivališta].
013	1CH	017	006	Gde god sam išao sa svim Izrailjem, jesam li rekao i jednu reč kojem od Izrailjevih sudija, kojima sam zapovedio da budu pastiri mom narodu: „Zašto mi niste izgradili dom od kedrovine?“’
013	1CH	017	007	A sad ovako reci mome sluzi Davidu:’Govori Gospod nad vojskama: ja sam te odveo s pašnjaka i od ovaca, da budeš vladar mome narodu Izrailju.
013	1CH	017	008	Bio sam s tobom gde god si išao, i zatirao sam sve tvoje neprijatelje pred tobom. Ja ću tvoje ime učiniti kao ime velikaša na zemlji.
013	1CH	017	009	Odrediću mesto za moj narod Izrailj i zasaditi ga tamo, pa će stanovati na svom mestu i neće više strepeti, a opaki ih više neće mučiti kao nekada,
013	1CH	017	010	kad sam postavio sudije nad svojim narodom Izrailjem; i poniziću sve tvoje neprijatelje. A ja ti objavljujem: Gospod će ti sazidati dom.
013	1CH	017	011	Kad se završe tvoji dani i ti odeš k svojim precima, ja ću podići tvoga potomka posle tebe, jednog od tvojih sinova, i utvrdiću njegovo carstvo.
013	1CH	017	012	On će mi sagraditi dom, a ja ću utvrditi njegov presto doveka.
013	1CH	017	013	Ja ću mu biti Otac, a on će mi biti sin. Neću ukloniti svoju milost od njega, kao što sam je uklonio od tvoga prethodnika,
013	1CH	017	014	nego ću ga doveka utvrditi u mome domu i u mome carstvu, pa će njegov presto biti utvrđen doveka.’“
013	1CH	017	015	Natan je preneo Davidu sve ove reči i celo viđenje.
013	1CH	017	016	Tada je car David ušao, seo pred Gospoda i rekao: „Ko sam ja, Gospode Bože, i šta je moj dom da si me doveo dovde?
013	1CH	017	017	I ne samo da je to bilo malo u tvojim očima, nego si još govorio za dom svoga sluge za daleka vremena. Ti na mene gledaš kao na uglednog čoveka, Gospode Bože.
013	1CH	017	018	Šta još da ti David kaže za čast koju si ukazao svome sluzi? Ti poznaješ svoga slugu.
013	1CH	017	019	O, Gospode, radi svoga sluge i po svom srcu učinio si svu ovu veliku stvar i obznanio sva ova velika dela.
013	1CH	017	020	Gospode, nema nikog kao što si ti, i nema Boga osim tebe, po svemu što smo čuli svojim ušima.
013	1CH	017	021	I ko je narod kao tvoj narod Izrailj, jedini narod na zemlji čiji je Bog otišao da otkupi za sebe, i da sebi stekne ime velikim i strašnim delima, terajući narode pred svojim narodom koga si otkupio iz Egipta i naroda?
013	1CH	017	022	Ti si učinio svoj narod Izrailj da ti bude narod doveka, i da im ti, Gospode, budeš Bog.
013	1CH	017	023	A sad, Gospode, neka se doveka ispuni obećanje koje si dao za svoga slugu i za njegov dom, i učini kako si rekao.
013	1CH	017	024	Neka se ispuni da bi se veličalo tvoje ime doveka rečima:’Gospod nad vojskama, Bog Izrailjev, on je Bog Izrailjev; a neka dom Davida, tvoga sluge, bude utvrđen pred tobom.’
013	1CH	017	025	Jer ti si, Bože moj, preko viđenja otkrio svome sluzi da ćeš mu izgraditi dom, i zato se tvoj sluga usudio da se pomoli pred tobom.
013	1CH	017	026	A sad, Gospode, ti koji si Bog; ti si dao svome sluzi dobro obećanje.
013	1CH	017	027	Sada si hteo da blagosloviš dom svoga sluge da ostane doveka pred tobom. Jer što ti blagosloviš, Gospode, biće blagosloveno doveka.“
013	1CH	018	001	Posle toga David je potukao Filistejce i pokorio ih, pa je od njih uzeo Gat sa njegovim selima.
013	1CH	018	002	Zatim je porazio Moavce, te su postali Davidovi podanici, pa su mu plaćali danak.
013	1CH	018	003	David je potukao i Adad-Ezera, cara Sove, prema Amatu, koji je izašao da utvrdi svoju vlast uz reku Eufrat.
013	1CH	018	004	David je od njega zarobio hiljadu bojnih kola, sedam hiljada konjanika i dvadeset hiljada pešaka. David je podrezao žile svim konjima, osim jedne stotine, koju je zadržao.
013	1CH	018	005	Aramejci iz Damaska dođu u pomoć Adad-Ezeru, sovskom caru, ali David pobi Aramejcima dvadeset dve hiljade ljudi.
013	1CH	018	006	David je, potom, postavio postaje u Aramu damaštanskom; Aramejci su postali Davidovi podanici, pa su mu donosili danak. Gospod je davao pobedu Davidu gde god je išao.
013	1CH	018	007	David je od Adad-Ezerovih slugu uzeo zlatne štitove i doneo ih u Jerusalim.
013	1CH	018	008	Iz Adad-Ezerovih gradova, Tivata i Huna, David je odneo ogromnu količinu bronze, od koje je Solomon napravio bronzano more, stubove i bronzano posuđe.
013	1CH	018	009	Kad je Toja, car amatski, čuo da je David potukao svu vojsku Adad-Ezera, cara sovskog,
013	1CH	018	010	poslao je svoga sina Adorama caru Davidu da ga pozdravi i da mu čestita što je zaratio protiv Adad-Ezera i porazio ga. Naime, Adad-Ezer je ratovao protiv Toje. Još je poslao i svakojake predmete od zlata, srebra i bronze.
013	1CH	018	011	I to je car David posvetio Gospodu, zajedno sa srebrom i zlatom koje je uzeo od svih naroda: od Edomaca, Moavaca, Amonaca, Filistejaca i Amaličana.
013	1CH	018	012	Serujin sin Avisaj je pobio osamnaest hiljada Edomaca u Slanoj dolini.
013	1CH	018	013	[David] je postavio vojne tabore po svoj Idumeji, tako da su svi Edomci postali Davidovi podanici. Gospod je davao pobedu Davidu gde god je išao.
013	1CH	018	014	David je vladao nad celim Izrailjem, sudeći i deleći pravdu celom svom narodu.
013	1CH	018	015	Joav, sin Serujin, bio je nad vojskom, a Josafat, sin Ahiludov, bio je dvorski savetnik.
013	1CH	018	016	Sadok, sin Ahituvov, i Avimeleh, sin Avijatarov, bili su sveštenici. Šavša je bio pisar.
013	1CH	018	017	Venaja, sin Jodajev, je bio nad Herećanima i Felećanima, a Davidovi sinovi su bili prvi do cara.
013	1CH	019	001	Posle ovoga umre Nas, car Amonaca, a umesto njega se zacario njegov sin.
013	1CH	019	002	David reče: „Pokazaću naklonost prema Anunu, Nasovom sinu, kao što je njegov otac pokazao naklonost prema meni.“David je izrazio svoje saučešće preko svojih slugu. Ali kad su Davidovi poslanici došli u zemlju Amonaca da mu izraze saučešće,
013	1CH	019	003	amonski knezovi su rekli Anunu: „Misliš li da ti je David poslao glasnike da ti izjave saučešće kako bi iskazao čast tvome ocu? Nisu li njegove sluge došle da ispitaju i izvide zemlju kako bi je srušio?“
013	1CH	019	004	Tada je Anun uhvatio Davidove sluge, obrijao ih, odsekao im odeću do pola, sve do zadnjice, i poslao ih natrag.
013	1CH	019	005	Kad su Davidu javili o ovim ljudima, on je poslao nekog da im izađe u susret, jer su bili veoma osramoćeni. Car im je rekao: „Ostanite u Jerihonu, dok vam ne naraste brada, pa se vratite.“
013	1CH	019	006	Kad su Amonci videli da su se zamerili Davidu, Anun i Aramejci su poslali hiljadu talanata srebra da unajme bojna kola i konjanike iz Aram-Naharajima, Aram-Mahe i Sove.
013	1CH	019	007	Unajmili su trideset dve hiljade bojnih kola, i cara Mahe i njegov narod. Oni su došli i utaborili se ispred Medeve, a Amonci su se okupili iz svojih gradova i pošli u bitku.
013	1CH	019	008	Čuvši ovo, David je poslao Joava sa svom vojskom, najboljim ratnicima.
013	1CH	019	009	Amonci su izašli i svrstali se u bojni red pred gradskim vratima, dok su carevi koji su došli bili zasebno na polju.
013	1CH	019	010	Kad je Joav video da će se bitka protiv njega voditi s dve strane, spreda i pozadi, izabrao je izvestan broj najvrsnijih vojnika u Izrailju i svrstao ih u bojni red nasuprot Aramejaca.
013	1CH	019	011	Ostalu vojsku je dao svome bratu Avisaju, koji ih je svrstao u bojni red nasuprot Amonaca.
013	1CH	019	012	Rekao je: „Ako Aramejci budu jači od mene, ti mi priteci u pomoć, a ako Amonci budu jači od tebe, ja ću tebi doći u pomoć.
013	1CH	019	013	Drži se hrabro! Pokažimo se junački radi našeg naroda i radi gradova našeg Boga, a Gospod će učiniti što mu je po volji.“
013	1CH	019	014	Joav i narod koji je bio sa njim počeli su da se primiču da udare na Aramejce, ali oni su se razbežali pred njima.
013	1CH	019	015	Kad su Amonci videli da su Aramejci pobegli, i oni su pobegli pred Avisajem i ušli u grad. Zatim se Joav vratio u Jerusalim.
013	1CH	019	016	Kad su Aramejci videli da ih je Izrailj razbio, ponovo su poslali glasnike da dovedu Aramejce s druge strane reke na čelu sa Sovakom, zapovednikom Adad-Ezerove vojske.
013	1CH	019	017	Kad su to javili Davidu, on je sabrao sav Izrailj. Pošto je prešao preko Jordana, došao je i svrstao se u bojni red protiv njih. Kad se David postavio za bitku s Aramejcima, oni su stupili u bitku s njim.
013	1CH	019	018	Međutim, Aramejci pobegoše pred Izrailjem. David je pobio sedam hiljada aramejskih vozača bojnih kola, i četrdeset hiljada konjanika. Ubio je i Sovaka, zapovednika vojske.
013	1CH	019	019	Kad su Adad-Ezerovi podanici videli da su poraženi pred Izrailjem, sklopili su mir s Davidom, pa su mu postali podanici. Od tada Aramejci nisu više hteli da pomažu Amoncima.
013	1CH	020	001	U proleće, u vreme kad carevi odlaze u rat, Joav je izveo vojsku i opustošio zemlju Amonaca. Zatim je došao i opkolio Ravu. No, David je ostao u Jerusalimu. Joav je, pak, napao Ravu i razorio je.
013	1CH	020	002	David je s Molohove glave skinuo krunu s dragim kamenom, koja je bila teška talanat zlata. Staviše je da krasi Davidovu glavu. Iz grada je odneo i vrlo veliki plen.
013	1CH	020	003	Odveo je i narod koji je živeo u njemu i postavio ga da radi s testerama, gvozdenim pijucima i gvozdenim sekirama. Tako je uradio sa svim amonskim gradovima. Potom se David sa svim narodom vratio u Jerusalim.
013	1CH	020	004	Posle toga je izbio rat s Filistejcima u Gezeru. Tada je Sivehaj Husaćanin ubio Sifaja, jednog od potomaka Refaimaca, a Filistejci su bili pokoreni.
013	1CH	020	005	Zatim je opet izbio rat sa Filistejcima u Govu. Tada je Elhanan, sin Jarin, ubio Lamija, brata Golijata Gaćanina, kome je drška koplja bila kao tkalačko vratilo.
013	1CH	020	006	Zatim je opet izbio rat u Gatu. Tu je bio neki čovek divovskog rasta, koji je imao šest prstiju na svakoj ruci, i šest prstiju na svakoj nozi, ukupno dvadeset četiri prsta. I on je bio Rafajev potomak.
013	1CH	020	007	On je vređao Izrailj, ali ga je ubio Jonatan, sin Davidovog brata Šime.
013	1CH	020	008	Oni su bili potomci Rafaja iz Gata, a poginuli su od ruke Davida i njegovih slugu.
013	1CH	021	001	Međutim, ustao je Satana protiv Izrailja; on je podstakao Davida da izbroji Izrailj.
013	1CH	021	002	David reče Joavu i knezovima narodnim: „Idite i popišite Izrailj od Vir-Saveje do Dana, pa mi javite, da znam koliko ih je.“
013	1CH	021	003	Joav reče caru: „Neka Gospod, Bog tvoj, umnoži narod stoput više. Ipak, gospodaru moj care, nisu li svi oni tvoji podanici? Zašto moj gospodar car traži ovo? Zašto da navuče greh na Izrailj?“
013	1CH	021	004	Ipak careva reč je bila jača od Joava. Tako je Joav otišao, prošao kroz sav Izrailj i vratio se u Jerusalim.
013	1CH	021	005	Tada je Joav izvestio Davida o broju popisanog naroda; sveg Izrailja je bilo milion i stotinu hiljada ljudi spremnih da se late mača, a Judejaca je bilo četiri stotine sedamdeset hiljada ljudi vičnih maču.
013	1CH	021	006	Međutim, Joav nije uvrstio Levijevo i Venijaminovo pleme, jer mu je careva naredba bila mrska.
013	1CH	021	007	To je bilo zlo u očima Gospodnjim, pa je udario Izrailj.
013	1CH	021	008	Tada je David rekao Bogu: „Teško sam zgrešio zbog toga što sam učinio ovu stvar. A sad, oprosti krivicu svome sluzi, jer sam učinio veliku ludost.“
013	1CH	021	009	Gospod reče Gadu, Davidovom videocu:
013	1CH	021	010	„Idi i reci Davidu:’Govori Gospod: nudim ti tri stvari; izaberi jednu od njih, a ja ću to dovesti na tebe.’“
013	1CH	021	011	Gad dođe Davidu i reče mu: „Govori Gospod:’Izaberi:
013	1CH	021	012	hoćeš li da na tebe dođu tri godine gladi, ili da tri meseca trpiš poraz od tvojih dušmana i da te sustiže mač tvojih neprijatelja, ili da tri dana Gospodnji mač, pomor, hara po zemlji, te da Anđeo Gospodnji pustoši sve krajeve Izrailja? Razmisli i odluči kakav odgovor da donesem onome koji me je poslao.’“
013	1CH	021	013	David odgovori Gadu: „Na velikoj sam muci… Neka padnem u ruke Gospodnje, jer je veliko njegovo milosrđe; samo da ne padnem u ljudske ruke.“
013	1CH	021	014	Tada je Gospod poslao pomor na Izrailj, i umrlo je sedamdeset hiljada ljudi u Izrailju.
013	1CH	021	015	Bog je poslao Anđela na Jerusalim da ga uništi, ali baš kad je trebalo da ga uništi, Gospod je pogledao i odustao od nevolje. Tada je rekao Anđelu koji je usmrćivao narod: „Dosta je! Povuci svoju ruku!“A Anđeo Gospodnji je stajao kod gumna Orne Jevusejca.
013	1CH	021	016	Kad je David podigao svoj pogled, ugledao je Anđela Gospodnjeg kako stoji između zemlje i neba sa isukanim mačem u ruci, koja je bila ispružena nad Jerusalimom. Tada su David i starešine pali ničice obučeni u kostret.
013	1CH	021	017	David reče Bogu: „Nisam li ja zapovedio da se izbroji narod? Ja sam zgrešio i učinio ovo opako delo; ali ovo stado, šta su oni učinili? O, Gospode, Bože moj, neka tvoja ruka padne na mene i na dom moga oca; samo da tvoj narod ne bude pomoren!“
013	1CH	021	018	Tada je Anđeo Gospodnji poslao Gada da kaže Davidu da ode i podigne Gospodu žrtvenik na gumnu Orne Jevusejca.
013	1CH	021	019	David ode i učini po Gadovoj reči, koju je rekao u ime Gospodnje.
013	1CH	021	020	Dok je Orna vršio pšenicu, okrenuo se i ugledao Anđela. Njegova četiri sina su se sakrila.
013	1CH	021	021	A David je otišao k Orni. Kad je Orna pogledao, video je Davida, pa je izašao sa gumna i poklonio se Davidu licem do zemlje.
013	1CH	021	022	David reče Orni: „Daj mi ovo mesto, gumno, da na njemu podignem žrtvenik Gospodu. Prodaj mi ga po punoj ceni, da se zaustavi ova pošast nad narodom.“
013	1CH	021	023	Orna odgovori Davidu: „Uzmi, pa neka moj gospodar učini što mu je po volji. Evo, ja ću dati volove za žrtvu svespalnicu, mlat za drva i pšenicu za žitnu žrtvu; sve ću to dati.“
013	1CH	021	024	Car reče Orni: „Ne, nego ću ih kupiti po punoj ceni. Neću prineti Gospodu nešto što pripada tebi, i neću prineti svespalnice koje me ništa ne koštaju.“
013	1CH	021	025	David je platio Orni za to mesto u vrednosti od šest stotina zlatnih šekela.
013	1CH	021	026	Tamo je David sagradio žrtvenik Gospodu i prineo žrtve svespalnice i žrtve mira. Zatim je prizvao Gospoda, a on se odazvao ognjem sa neba na žrtveniku za žrtve svespalnice.
013	1CH	021	027	Onda je Gospod zapovedio Anđelu i on je vratio mač u korice.
013	1CH	021	028	U ono vreme, kad je David video da se Gospod odazvao na gumnu Orne Jevusejca, počeo je tamo da prinosi žrtve.
013	1CH	021	029	Prebivalište Gospodnje koje je napravio Mojsije u pustinji i žrtvenik za žrtve svespalnice bili su u ono vreme na uzvišici kod Gavaona.
013	1CH	021	030	Međutim, David nije mogao da ide k njemu da pita Boga za savet, jer ga je bio obuzeo strah od mača Anđela Gospodnjeg.
013	1CH	022	001	David reče: „Ovde će biti Dom Gospoda Boga, i ovde će biti žrtvenik za žrtve svespalnice za Izrailj.“
013	1CH	022	002	David je zapovedio da se skupe stranci, koji su bili u izrailjskoj zemlji. Njih je odredio da budu klesari, da klešu kamen za gradnju Doma Gospodnjeg.
013	1CH	022	003	David je pripremio i mnogo gvožđa za klinove na vratnim krilima i za spone, i toliko bronze da se nije moglo izmeriti.
013	1CH	022	004	Kedrovom drvetu nije bilo broja, jer su Sidonci i Tirci doneli Davidu mnogo kedrovog drveta.
013	1CH	022	005	David je, naime, mislio: „Moj sin Solomon je mlad i neiskusan, a Dom koji treba sazidati Gospodu mora biti izvanredno veličanstven, čuven i slavan u svim zemljama. Stoga, da ja pripremim što treba za njega.“Tako je David pripremio mnogo stvari pre svoje smrti.
013	1CH	022	006	David je pozvao svoga sina Solomona i zapovedio mu da izgradi Dom za Gospoda, Boga Izrailjevog.
013	1CH	022	007	David reče Solomonu: „Sine moj, bilo mi je na srcu da sagradim Dom imenu Gospoda Boga,
013	1CH	022	008	ali mi je došla reč Gospodnja govoreći:’Mnogo si krvi prolio i velike si ratove vodio; nećeš ti sagraditi Dom mome imenu, jer si prolio mnogo krvi na zemlju preda mnom.
013	1CH	022	009	Evo, rodiće ti se sin koji će biti čovek mira. Ja ću mu dati počinak od njegovih neprijatelja unaokolo. Njegovo ime biće Solomon, a ja ću dati mira i pokoja Izrailju u njegove dane.
013	1CH	022	010	On će izgraditi Dom mome imenu. On će mi biti sin, a ja ću mu biti Otac, i ja ću utvrditi presto njegovog carstva nad Izrailjem zauvek.’
013	1CH	022	011	Stoga, sine moj, neka Gospod bude s tobom, kako bi uspeo da sagradiš Dom Gospoda Boga tvoga, kao što je obećao za tebe.
013	1CH	022	012	Neka ti Gospod da razboritost i razumnost kad te postavi nad Izrailjem da držiš Zakon Gospoda Boga svog.
013	1CH	022	013	Tada ćeš uspeti, ako budeš držao i izvršavao zakone i uredbe, koje je Gospod dao Mojsiju za Izrailj. Budi jak i hrabar; ne boj se i ne strahuj!
013	1CH	022	014	Ja sam, evo, s mukom pripremio za Dom Gospodnji: stotinu hiljada talanata zlata i milion talanata srebra, a bronze i gvožđa ima toliko da se ne može izmeriti. Pripremio sam i drva i kamenje, a ti još dodaj na to.
013	1CH	022	015	Imaš i mnogo radnika, klesara, zidara i drvodelja, i sve vrste zanatlija za svaku vrstu posla.
013	1CH	022	016	Zlata, srebra, bronze i gvožđa ima toliko da se ne može izbrojiti. Zato ustani i radi, a Gospod će biti s tobom.“
013	1CH	022	017	David je zapovedio svim knezovima Izrailja da pomognu njegovom sinu Solomonu:
013	1CH	022	018	„Nije li s vama Gospod, Bog vaš? Nije li vam dao mir unaokolo kad je predao u moje ruke stanovnike zemlje, tako da je zemlja pokorena pred Gospodom i njegovim narodom?
013	1CH	022	019	A sad, usmerite svoje srce i dušu da tražite Gospoda Boga vašega; ustanite i gradite Svetilište Gospodu Bogu, da donesete Kovčeg saveza Gospodnjeg i sveto posuđe Božije u Dom koji će se izgraditi imenu Gospodnjem.“
013	1CH	023	001	Kada je David ostareo i nasitio se života, postavio je svog sina Solomona za cara nad Izrailjem.
013	1CH	023	002	Tada je okupio sve knezove Izrailja, sveštenike i Levite.
013	1CH	023	003	Bili su izbrojani Leviti od trideset godina pa naviše. Muških glava je bilo trideset osam hiljada.
013	1CH	023	004	David reče: „Od ovih je bilo dvadeset četiri hiljade onih koji su nadgledali posao u Domu Gospodnjem, i šest hiljada upravitelja i sudija.
013	1CH	023	005	Bilo je četiri hiljade vratara i četiri hiljade koji su hvalili Gospoda uz muzičke sprave koje sam napravio za hvalu.“
013	1CH	023	006	David ih je podelio na redove prema Levijevim sinovima: Girsonu, Katu i Merariju.
013	1CH	023	007	Od Girsona su bili: Ladan i Semaj.
013	1CH	023	008	Ladanovi sinovi: glavar Jehilo, Zetam i Joil, trojica.
013	1CH	023	009	Semajevi sinovi: Selomit, Azilo i Aran, trojica. To su glavari Ladanovih otačkih domova.
013	1CH	023	010	Semajevi sinovi: Jat, Zina, Jeus i Verija. Ova četvorica su Semajevi sinovi.
013	1CH	023	011	Jat je bio glavar, a Ziza drugi. Jeus i Verija nisu imali mnogo dece, pa su se ubrajali u jedan otački dom.
013	1CH	023	012	Katovi sinovi: Amram, Isar, Hevron i Ozilo, četvorica.
013	1CH	023	013	Amramovi sinovi: Aron i Mojsije. Aron je bio odvojen da osvećuje Svetinju nad svetinjama, te da on i njegovi sinovi kade pred Gospodom doveka, da mu služe i blagosiljaju u njegovo ime doveka.
013	1CH	023	014	Sinovi Mojsija, čoveka Božijeg, ubrajaju se u Levijevo pleme.
013	1CH	023	015	Mojsijevi sinovi: Girsam i Eliezer.
013	1CH	023	016	Girsamovi sinovi: glavar Suvailo.
013	1CH	023	017	Eliezerovi sinovi: glavar Reavija. Eliezer nije imao više sinova, ali su se Reavijini sinovi veoma umnožili.
013	1CH	023	018	Isarovi sinovi: glavar Selomit.
013	1CH	023	019	Hevronovi sinovi: Jerija prvi, Amarija drugi, Jazilo treći, i Jekameam četvrti.
013	1CH	023	020	Ozilovi sinovi: Miha prvi i Jesija drugi.
013	1CH	023	021	Merarijevi sinovi: Molija i Musije. Molijevi sinovi: Eleazar i Kis.
013	1CH	023	022	Eleazar je umro, ali nije imao sinove; imao je samo ćerke. Njima su se oženili njihovi srodnici, Kisovi sinovi.
013	1CH	023	023	Musijevi sinovi: Molija, Eder i Jeremot, trojica.
013	1CH	023	024	To su Levijevi sinovi po svojim otačkim domovima, glavari otačkih domova, koji su bili upisani prema broju imena svake glave, od dvadeset godina pa naviše, koji su obavljali posao za službu Doma Gospodnjeg.
013	1CH	023	025	Naime, David je rekao: „Gospod, Bog Izrailjev, dao je počinak svome narodu i nastanio se u Jerusalimu doveka.
013	1CH	023	026	Tako Leviti nisu više morali da nose Prebivalište i sve posuđe za službu.“
013	1CH	023	027	Jer, po poslednjoj Davidovoj naredbi, bili su izbrojeni Levijevi sinovi od dvadeset godina pa naviše.
013	1CH	023	028	Njihova služba bila je da pomažu Aronovim sinovima u službi Doma Gospodnjeg u predvorjima i odajama, da čiste sve svete stvari, i da vrše službu Doma Božijeg.
013	1CH	023	029	Takođe su bili zaduženi za postavljene hlebove, za brašno za žitnu žrtvu, za beskvasne kolače pržene na tiganju, umešene s uljem, za mere za količinu i dužinu,
013	1CH	023	030	i da stoje svakog jutra i hvale i slave Gospoda, a tako i uveče.
013	1CH	023	031	A kad se god prinose žrtve svespalnice Gospodu u subote, na mladine i praznike, da redovno služe pred Gospodom prema broju koji im je određen.
013	1CH	023	032	Oni će se starati za Šator od sastanka i za Svetinju, i za svoju braću, sinove Aronove, u službi oko Doma Gospodnjeg.
013	1CH	024	001	Ovo su sinovi Aronovi po svojim redovima: Aronovi sinovi su bili Nadav, Avijud, Eleazar i Itamar.
013	1CH	024	002	Ali pošto su Nadav i Avijud umrli pre svoga oca i nisu imali dece, Eleazar i Itamar su služili kao sveštenici.
013	1CH	024	003	Zajedno sa Sadokom, iz Eleazarovog potomstva, i Ahimelekom, iz Itamarovog potomstva, David ih je podelio prema redovima njihove službe.
013	1CH	024	004	Međutim, ispostavilo se da je Eleazarovih sinova bilo više nego Itamarovih sinova. Razdelili su ih tako da je bilo šesnaest glavara otačkih domova od Eleazarovih sinova, i osam glavara otačkih domova od Itamarovih sinova.
013	1CH	024	005	Razdelili su žrebom i jedne i druge, jer je knezova u Svetinji i Božijih knezova bilo i od Eleazarovih i od Itamarovih sinova.
013	1CH	024	006	Popisao ih je Natanailov sin Semaja iz Levijevog plemena, pred carem, knezovima, sveštenikom Sadokom, Avijatarovim sinom Ahimelekom, i pred glavarima otačkih domova među sveštenicima i Levitima. Jedan otački dom je bio uzet za Eleazara, i jedan za Itamara.
013	1CH	024	007	Prvi žreb je pao na Jojariva, drugi na Jedaju,
013	1CH	024	008	treći na Harima, četvrti na Seorima,
013	1CH	024	009	peti na Malhiju, šesti na Mijamina,
013	1CH	024	010	sedmi na Akosa, osmi na Aviju,
013	1CH	024	011	deveti na Isusa, deseti na Sehaniju,
013	1CH	024	012	jedanaesti na Elijasiva, dvanaesti na Jakima,
013	1CH	024	013	trinaesti na Ufu, četrnaesti na Jesevava,
013	1CH	024	014	petnaesti na Vilgu, šesnaesti na Imira,
013	1CH	024	015	sedamnaesti na Ezira, osamnaesti na Afisisa,
013	1CH	024	016	devetnaesti na Petaju, dvadeseti na Jezekilja,
013	1CH	024	017	dvadeset prvi na Jakina, dvadeset drugi na Gamula,
013	1CH	024	018	dvadeset treći na Delaju, dvadeset četvrti na Maziju.
013	1CH	024	019	Ovo je bio red njihove službe kad su stupali u Dom Gospodnji, prema propisu koji im je bio dan preko njihovog praoca Arona, kako je zapovedio Gospod, Bog Izrailjev.
013	1CH	024	020	A od ostalih Levijevih sinova: od Amramovih sinova: Suvailo; od Suvailovih sinova: Jedaja,
013	1CH	024	021	od Reavije: od Reavijinih sinova: glavar Jesija;
013	1CH	024	022	od sinova Isarovih: Selomit, od Selomitovih sinova: Jat;
013	1CH	024	023	od sinova Jerijinih: Amarija drugi, Jazilo treći, Jekameam četvrti;
013	1CH	024	024	od Ozilovih sinova: Miha; od Mihinih sinova: Samir;
013	1CH	024	025	Mihin brat Jesija; od Jesinijih sinova: Zaharija.
013	1CH	024	026	Merarijevi sinovi: Molija i Musije; od Jazijinih sinova: Veno.
013	1CH	024	027	Merarijevi sinovi od Jazije: Veno, Soam, Zahur i Ivrije;
013	1CH	024	028	od Molija: Eleazar, koji nije imao sinova;
013	1CH	024	029	od Kisa, Kisovi sinovi: Jerameilo;
013	1CH	024	030	od Musijevih sinova: Molije, Eder i Jerimot. To su bili Levijevci po svojim otačkim domovima.
013	1CH	024	031	Oni su takođe bacali žreb kao njihova braća, Aronovi sinovi, pred carem Davidom, Sadokom i Ahimelekom, i glavarima otačkih domova među sveštenicima i Levitima, kako glavar porodice, tako najmanji brat.
013	1CH	025	001	Pored vojnih zapovednika, David je izdvojio za službu Asafove, Emanove i Jedutunove sinove, da prorokuju uz lire, harfe i cimbale. Ovo je spisak službenika po njihovim službama:
013	1CH	025	002	Od Asafovih sinova: Zahur, Josif, Netanija, Asarila, Asafovi sinovi, pod upravom Asafa, koji je prorokovao po carevoj naredbi.
013	1CH	025	003	Od Jedutuna: šest Jedutunovih sinova: Godolija, Sorije, Jesaija, Asavija, Matatija i Semaj, pod upravom svog oca Jedutuna, koji je prorokovao uz liru hvaleći i slaveći Gospoda.
013	1CH	025	004	Od Emana: Emanovi sinovi: Vukija, Matanija, Ozilo, Suvailo, Jerimot, Hananija, Hanani, Elijata, Gidaltija, Romamti-Ezer, Josvekasa, Malotije, Otir i Maziot.
013	1CH	025	005	Svi ovi su bili sinovi carevog videoca Emana, koji su, po Božijim obećanjima, uzvisivali njegovu silu. Bog je dao Emanu četrnaest sinova i tri ćerke.
013	1CH	025	006	Svi su oni bili pod upravom svog oca, pevajući u Domu Gospodnjem uz cimbale, harfe i lire, za službu u Domu Božijem. A Asaf, Jedutun i Eman su bili pod carevom upravom.
013	1CH	025	007	Onih koji su bili obučeni da pevaju Gospodu – svih vrsnih, sa njihovim rođacima, bilo je dve stotine osamdeset osam.
013	1CH	025	008	Bacili su žreb za svoju službu, mali kao veliki, učitelj kao učenik.
013	1CH	025	009	Prvi žreb je za Asafa pao na Josifa, drugi na Godoliju s njegovom braćom i njegovim sinovima, njih dvanaest;
013	1CH	025	010	treći na Zahura, njegove sinove i njegovu braću, njih dvanaest;
013	1CH	025	011	četvrti na Iserija, njegove sinove i njegovu braću, njih dvanaest;
013	1CH	025	012	peti na Netaniju, njegove sinove i njegovu braću, njih dvanaest;
013	1CH	025	013	šesti na Vukiju, njegove sinove i njegovu braću, njih dvanaest;
013	1CH	025	014	sedmi na Jesarilu, njegove sinove i njegovu braću, njih dvanaest;
013	1CH	025	015	osmi na Jesaiju, njegove sinove i njegovu braću, njih dvanaest;
013	1CH	025	016	deveti na Mataniju, njegove sinove i njegovu braću, njih dvanaest;
013	1CH	025	017	deseti na Semaja, njegove sinove i njegovu braću, njih dvanaest;
013	1CH	025	018	jedanaesti na Azareila, njegove sinove i njegovu braću, njih dvanaest;
013	1CH	025	019	dvanaesti na Asaviju, njegove sinove i njegovu braću, njih dvanaest;
013	1CH	025	020	trinaesti na Suvaila, njegove sinove i njegovu braću, njih dvanaest;
013	1CH	025	021	četrnaesti na Matatiju, njegove sinove i njegovu braću, njih dvanaest;
013	1CH	025	022	petnaesti na Jeremota, njegove sinove i njegovu braću, njih dvanaest;
013	1CH	025	023	šesnaesti na Hananiju, njegove sinove i njegovu braću, njih dvanaest;
013	1CH	025	024	sedamnaesti na Josvekasu, njegove sinove i njegovu braću, njih dvanaest;
013	1CH	025	025	osamnaesti na Hanani, njegove sinove i njegovu braću, njih dvanaest;
013	1CH	025	026	devetnaesti na Malotija, njegove sinove i njegovu braću, njih dvanaest;
013	1CH	025	027	dvadeseti na Elijatu, njegove sinove i njegovu braću, njih dvanaest;
013	1CH	025	028	dvadeset prvi na Otira, njegove sinove i njegovu braću, njih dvanaest;
013	1CH	025	029	dvadeset drugi na Gidaltiju, njegove sinove i njegovu braću, njih dvanaest;
013	1CH	025	030	dvadeset treći na Maziota, njegove sinove i njegovu braću, njih dvanaest;
013	1CH	025	031	dvadeset četvrti na Romamti-Ezera, njegove sinove i njegovu braću, njih dvanaest.
013	1CH	026	001	A ovo su bili vratarski redovi: Korejevi sinovi: Korejev sin Meselemija od Asafovih sinova.
013	1CH	026	002	Meselemijini sinovi: Zaharija prvenac, Jediailo drugi, Zevadija treći, Jatnilo četvrti,
013	1CH	026	003	Elam peti, Joanan šesti, i Elioinaj sedmi.
013	1CH	026	004	Ovid-Edomovi sinovi: Semaja prvenac, Jozavad drugi, Joah treći, Sakar četvrti, Natanailo peti,
013	1CH	026	005	Amilo šesti, Isahar sedmi, Feultaj osmi; jer ga je blagoslovio Bog.
013	1CH	026	006	Njegovom sinu Semaji su se rodili sinovi, koji su imali upravu nad svojim otačkim domovima, jer su bili ljudi od ugleda.
013	1CH	026	007	Semajini sinovi: Gotnije, Rafailo, Ovid, Elzavad i njegova braća, vrsni ljudi, Elijuj i Semahija.
013	1CH	026	008	Svi ovi od Ovid-Edomovih sinova, i oni i njihovi sinovi i njihova braća, bili su vrsni ljudi, sposobni za službu. Bilo ih je šezdeset dva od Ovid-Edoma.
013	1CH	026	009	Meselemijinih sinova i braće, hrabrih ljudi, bilo je osamnaest.
013	1CH	026	010	Od Merarijevih potomaka: Osini sinovi: glavar Simrije; iako nije bio prvenac, otac ga je postavio za glavara,
013	1CH	026	011	Helkija drugi, Tevalija treći i Zaharija četvrti. Svih Osinih sinova i braće bilo je trinaest.
013	1CH	026	012	Ovo su redovi vratara po njihovim glavarima. Njihove dužnosti su bile da služe u Domu Gospodnjem uz svoju braću.
013	1CH	026	013	Bacali su žreb, kako mladi tako stari, po svojim otačkim domovima za svaka vrata.
013	1CH	026	014	Žreb na istok je pao Selemiji. Kad su bacili žreb za njegovog sina Zahariju, mudrog savetnika, žreb je pao na sever,
013	1CH	026	015	Ovid-Edomu na jug, a njegovim sinovima kod skladišta.
013	1CH	026	016	Sufejcima i Osi na zapadu kod Salehetskih vrata, na putu koji ide gore; straža je bila do straže.
013	1CH	026	017	S istoka šest Levita, sa severa četiri na dan, s juga četiri na dan, a kod skladišta po dva.
013	1CH	026	018	Na tremu, sa zapada, četiri na putu i dva kod trema.
013	1CH	026	019	To su vratarski redovi među Korejevim i Merarijevim sinovima.
013	1CH	026	020	Od Levita, Ahija je bio nad riznicama Doma Božijeg i nad riznicama posvećenih stvari.
013	1CH	026	021	Ladanovi sinovi, Girsonovi potomci, koji su bili Ladanovi, glavari Ladanovih otačkih domova: Jehilo.
013	1CH	026	022	Jehilovi sinovi: Zetam i njegov brat Joilo, koji su bili nad riznicama Doma Gospodnjeg.
013	1CH	026	023	Od Amramovih, Isarovih, Hevronovih i Ozilovih sinova, bili su:
013	1CH	026	024	Suvailo, sin Mojsijevog sina Girsama, starešina nad riznicama.
013	1CH	026	025	Njegova braća po Eliezeru: njegov sin Reavija, njegov sin Jesaija, njegov sin Joram, njegov sin Zihrije, i njegov sin Selomit.
013	1CH	026	026	Ovaj Selomit i njegova braća su bili nad svim riznicama posvećenih stvari, koje je posvetio car David, glavari otačkih domova i zapovednici nad hiljadu i stotinu, i vojvode.
013	1CH	026	027	Deo plena od ratova su posvetili da se popravi Dom Gospodnji.
013	1CH	026	028	I što god je posvetio videlac Samuilo, Kisov sin Saul, Nerov sin Avenir, i Serujin sin Joav, sve posvećeno, bilo je u nadleštvu Selomita i njegove braće.
013	1CH	026	029	Od Isarovih sinova: Henanija i njegovi sinovi. Oni su bili nadležni za svetovne poslove u Izrailju, kao upravitelji i sudije.
013	1CH	026	030	Od Hevronovih sinova: Asavija i njegova braća, hiljadu sedam stotina sposobnih ljudi. Oni su bili nadležni za Izrailj zapadno od Jordana za svaki posao Gospodnji i za carsku službu.
013	1CH	026	031	Među Hevronovim sinovima, Jerija je bio glavar Hevronovih sinova. Četrdesete godine Davidovog carevanja tražili su po njihovim rodoslovljima, po njihovim porodicama i otačkim domovima, i našli među njima veoma sposobne ljude u Jaziru galadskom.
013	1CH	026	032	Njegove braće, sposobnih ljudi, bilo je dve hiljade sedam stotina porodičnih glavara. Car David ih je postavio nad Ruvimovim i Gadovim sinovima i nad polovinom Manasijinog plemena za sve Božije i carske poslove.
013	1CH	027	001	Ovo je broj Izrailjaca, glavara otačkih domova, zapovednika nad hiljadu i stotinu, i njihovih nadglednika, koji su služili caru u svemu što se ticalo redova. Oni su dolazili i odlazili od meseca do meseca, tokom svih meseci u godini. Svaki red je imao dvadeset četiri hiljade.
013	1CH	027	002	Nad prvim je redom prvog meseca bio Zavdilov sin Jasoveam. U njegovom redu je bilo dvadeset četiri hiljade.
013	1CH	027	003	On je bio od Faresovih potomaka, a bio je glavar nad svim starešinama u vojsci prvog meseca.
013	1CH	027	004	Nad redom drugog meseca bio je Dodaj Ahošanin, a vojvoda u njegovom redu bio je Miklot; i on je u svom redu imao dvadeset četiri hiljade.
013	1CH	027	005	Treći vojvoda trećeg meseca bio je Venaja, sin Jodaja sveštenika, glavar; i u njegovom redu je bilo dvadeset četiri hiljade.
013	1CH	027	006	Taj Venaja je bio junak među tridesetoricom i nad tridesetoricom. Nad njegovim redom je bio njegov sin Amizavad.
013	1CH	027	007	Četvrti, četvrtog meseca, bio je Asailo brat Joavov, a za njim njegov sin Zevadija; i u njegovom redu je bilo dvadeset četiri hiljade.
013	1CH	027	008	Peti, petog meseca, bio je glavar Samut Jezrajanin; i u njegovom redu je bilo dvadeset četiri hiljade.
013	1CH	027	009	Šesti, šestog meseca, bio je Ikisov sin Ira, Tekujanin. U njegovom redu bilo je dvadeset četiri hiljade.
013	1CH	027	010	Sedmi, sedmog meseca, bio je Helis Felonjanin od Jefremovih sinova. U njegovom redu je bilo dvadeset četiri hiljade.
013	1CH	027	011	Osmi, osmog meseca, bio je Sivehaj Husaćanin od Zarinih sinova, I u njegovom redu je bilo dvadeset četiri hiljade.
013	1CH	027	012	Deveti, devetog meseca, bio je Aviezer Anatoćanin od Venijaminovih sinova. U njegovom redu je bilo dvadeset četiri hiljade.
013	1CH	027	013	Deseti, desetog meseca, bio je Maraj Netofaćanin od Zarinih sinova. I u njegovom redu je bilo dvadeset četiri hiljade.
013	1CH	027	014	Jedanaesti, jedanaestog meseca, bio je Venaja Piratonjanin od Jefremovih sinova. U njegovom redu je bilo dvadeset četiri hiljade.
013	1CH	027	015	Dvanaesti, dvanaestog meseca, bio je Heldaj Netofaćanin od Gotonila. I u njegovom redu je bilo dvadeset i četiri hiljade.
013	1CH	027	016	Nad Izrailjevim plemenima su bili: nad Ruvimovim plemenom: vladar Eliezer, Zihrijev sin; nad Simeunovim: Mahin sin Sefatija;
013	1CH	027	017	nad Levijevim: Asavija, sin Kemuilov; nad Aronovim: Sadok;
013	1CH	027	018	nad Judinim: Elijuj od Davidove braće; nad Isaharovim: Mihailov sin Amrije;
013	1CH	027	019	nad Zavulonovim: Avdijin sin Ismaja; nad Neftalimovim: Azrilov sin Jerimot;
013	1CH	027	020	nad Jefremovim sinovima: Azazijev sin Osija; nad polovinom Manasijinog plemena: Fedajin sin Joilo;
013	1CH	027	021	nad drugom polovinom plemena Manasijinog u Galadu bio je Zaharijin sin Ido; nad Venijaminovim: Avenirov sin Jasilo;
013	1CH	027	022	nad Danovim Jeroamov sin Azareilo. To su bili knezovi Izrailjevih plemena.
013	1CH	027	023	David nije brojao one od dvadeset godina i niže, jer je Gospod obećao da će umnožiti Izrailj kao zvezde na nebu.
013	1CH	027	024	Serujin sin Joav je počeo da broji, ali nije dovršio. Zbog ovoga je gnev pao na Izrailj, tako da taj broj nije bio uveden u izveštaj dnevnika cara Davida.
013	1CH	027	025	Nadglednik carevih riznica bio je Adilov sin Azmavet, a nad riznicama po zemlji, po gradovima, selima i tvrđavama, Ozijin sin Jonatan.
013	1CH	027	026	Nad ratarima, koji su obrađivali zemlju, bio je Heluvov sin Ezrije.
013	1CH	027	027	Nad vinogradarima je bio Semaj Ramaćanin, a nadglednik nad vinogradskim rodom i podrumima bio je Zavdije Sifmejac.
013	1CH	027	028	Nadglednik nad maslinama i smokvama u ravnici bio je Valenon Gederanin; nad uljem je bio Joas.
013	1CH	027	029	Nadglednik nad govedima što su pasla u Saronu bio je Sitraj Saronjanin, a nad govedima po dolinama Adlajev sin Safat.
013	1CH	027	030	Nadglednik nad kamilama bio je Ovil Ismailjac, a nad magarcima Jedaja Meronoćanin.
013	1CH	027	031	Nadglednik nad ovcama bio je Jaziz Agarin. Svi su oni bili nadglednici nad dobrima cara Davida.
013	1CH	027	032	Davidov stric Jonatan je bio savetnik, mudar čovek i pisar. Ahmonijev sin Jehilo se starao za careve sinove.
013	1CH	027	033	Ahitofel je bio carev savetnik, i Husaj Arkijanin, carev prijatelj.
013	1CH	027	034	Ahitofela su nasledili Venajin sin Jodaj i Avijatar, a carev vojvoda je bio Joav.
013	1CH	028	001	David je sabrao sve izrailjske knezove, plemenske glavare, glavare redova carskih službenika, zapovednike hiljada i stotina, nadglednike dobara i stoke cara i njegovih sinova, zajedno sa dvoranima, ratnicima i svim uglednim ljudima u Jerusalimu.
013	1CH	028	002	Car David ustade na noge i reče: „Čujte me, braćo moja i narode moj! Bilo mi je na srcu da sagradim Dom gde bi počivao Kovčeg saveza Gospodnjeg, i gde bi bilo podnožje nogama našega Boga, pa sam pripremio što je potrebno za zidanje.
013	1CH	028	003	Ali Gospod mi je rekao:’Nećeš ti sazidati Dom mome imenu, jer si čovek rata; prolio si krv.’
013	1CH	028	004	Gospod, Bog Izrailjev, me je izabrao od sveg mog očinskog doma da budem car nad Izrailjem zauvek, jer je izabrao Judu za vladara, a iz Judinog doma, dom moga oca, a od sinova moga oca bilo mu je po volji da postavi mene za cara nad svim Izrailjem.
013	1CH	028	005	A od svih mojih sinova, jer Gospod mi je dao mnogo sinova, Gospod je izabrao moga sina Solomona da sedi na prestolu Gospodnjeg carstva nad Izrailjem.
013	1CH	028	006	Rekao mi je:’Solomon, tvoj sin, sazidaće moj Dom i moje tremove; i pošto sam njega izabrao sebi za sina, ja ću mu biti otac.
013	1CH	028	007	Utvrdiću njegovo carstvo zauvek, ako bude odlučno vršio moje zapovesti i uredbe, kao danas.’
013	1CH	028	008	A sad, pred svim Izrailjem, zborom Gospodnjim, i pred Gospodom koji vas sluša, kažem vam: držite i istražujte sve zapovesti Gospoda Boga vašeg, da biste zadržali ovu dobru zemlju i ostavili je u nasledstvo svojoj deci posle vas doveka.
013	1CH	028	009	Stoga, Solomone, sine moj, poznaj Boga svoga oca i služi mu svim srcem i punom dušom, jer Gospod ispituje sva srca i proniče sve namere i misli. Ako ga budeš tražio, naći ćeš ga; ako ga napustiš, odbaciće te zauvek.
013	1CH	028	010	Uvidi sada da te je Gospod izabrao da sazidaš Dom za Svetilište; budi hrabar i radi!“
013	1CH	028	011	Zatim je David predao Solomonu nacrt za predvorje Doma, njegove građevine, skladišta, gornje odaje, unutrašnje odaje i mesto za poklopac pomirenja,
013	1CH	028	012	i nacrt za sve što je imao na umu; za tremove Doma Gospodnjeg, za sve okolne sobe i za sve riznice Doma Božijeg, za riznice posvećenih stvari;
013	1CH	028	013	za redove sveštenika i Levita, za sav posao službe u Domu Gospodnjem, i za sve posuđe za službu u Domu Gospodnjem.
013	1CH	028	014	Zatim je odredio težinu zlata za sve bogoslužbene posude od zlata za razne službe, težinu za stolove na kojima će stajati posvećeni hlebovi, za svaki sto; i srebra za srebrne stolove;
013	1CH	028	015	težinu srebra za sve posude za razne službe; težinu za zlatne svećnjake i njihove svetiljke, prema težini svakog svećnjaka i njegovih svetiljki, i prema nameni svakog svećnjaka;
013	1CH	028	016	težinu zlata za stolove na kojima će stajati posvećeni hlebovi, za svaki sto; i srebra za srebrne stolove;
013	1CH	028	017	i čisto zlato za viljuške, za kotliće, za zdele od čistog zlata, i težinu za svaku zlatnu čašu, za svaku čašu, i za svaku srebrnu čašu;
013	1CH	028	018	težinu za kadioni žrtvenik od čistog zlata, kao i nacrt za kola sa zlatnim heruvimima, koji raširenih krila zaklanjaju Kovčeg saveza Gospodnjeg.
013	1CH	028	019	„Sve je to zapisano jer je Gospodnja ruka bila nada mnom, da bi mi objasnio kako da se urade svi poslovi prema nacrtu.“
013	1CH	028	020	David reče svome sinu Solomonu: „Budi hrabar i odlučan, i radi. Ne boj se i ne strahuj, jer je Gospod Bog, moj Bog, s tobom. On neće odstupiti od tebe niti će te ostaviti dok ne završiš sav posao za službu u Domu Gospodnjem.
013	1CH	028	021	A ovo su sveštenički i levitski redovi za svaku službu u Domu Božijem; uza sebe imaš dragovoljnih i veštih ljudi za svaku vrstu posla; a glavari i sav narod će slušati sve tvoje naredbe.“
013	1CH	029	001	Car David reče svem zboru: „Bog je izabrao samo mog sina Solomona, mlado i neiskusno momče, a posao je veliki; Dom, naime, nije za čoveka, nego za Gospoda Boga.
013	1CH	029	002	Ja sam, koliko sam god mogao, obezbedio za Dom Gospodnji zlata za predmete od zlata, srebra za stvari od srebra, bronze za stvari od bronze, gvožđa za stvari od gvožđa, drva za stvari od drveta, oniksovog kamenja, dragog kamenja za ukivanje, kamenja za ukrašavanje i šarenog kamenja, svakovrsnog dragog kamenja, i obilje mramora.
013	1CH	029	003	Povrh toga, iz ljubavi prema Domu svoga Boga, pored svega što sam obezbedio za sveti Dom, dajem za Dom svoga Boga svoje zlato i srebro:
013	1CH	029	004	tri hiljade talanata zlata, od ofirskog zlata, i sedam hiljada talanata čistog srebra, da se optoče zidovi Doma,
013	1CH	029	005	zlato za stvari od zlata, srebro za stvari od srebra, i za sav posao koji će zanatlije uraditi. Ko će, dakle, danas dragovoljno priložiti štogod Gospodu?“
013	1CH	029	006	Tada su dragovoljno priložili glavari otačkih domova, knezovi izrailjskih plemena, zapovednici nad hiljadu i stotinu, i upravitelji carevog posla.
013	1CH	029	007	Dali su za rad na Domu Gospodnjem: pet hiljada talanata zlata, deset hiljada zlatnih darika, deset hiljada talanata srebra, osamnaest hiljada talanata bronze, i stotinu hiljada talanata gvožđa.
013	1CH	029	008	Ko god je imao drago kamenje, dao ga je za riznicu Doma Gospodnjeg u ruke Jehila Girsonovca.
013	1CH	029	009	Narod se radovao što su davali dragovoljno, jer su prilagali Gospodu od sveg srca; i car David se veoma radovao.
013	1CH	029	010	Zatim je David blagoslovio Gospoda pred svim zborom. David reče: „Blagosloven budi, Gospode, Bože pretka našega Izrailja, od veka do veka.
013	1CH	029	011	Tebi, Gospode, pripada veličina, sila i slava, večnost i veličanstvo; jer tvoje je sve što je na nebesima i na zemlji. Tvoje je, Gospode, carstvo; ti si uzvišen, glavar nad svime.
013	1CH	029	012	Od tebe dolaze bogatstvo i slava i ti vladaš nad svim. U tvojoj su ruci moć i sila; u tvojoj je ruci da svakoga učiniš velikim i jakim.
013	1CH	029	013	A sad, Bože naš, hvalimo te i slavimo tvoje slavno ime.
013	1CH	029	014	Jer, ko sam ja i šta je moj narod da bismo dragovoljno dali ovakav prilog? Sve je, naime, od tebe, i dajemo ti što smo primili iz tvoje ruke.
013	1CH	029	015	Jer mi smo stranci i pridošlice pred tobom, kao što su bili naši preci. Kao senka su dani naši na zemlji, bez nade.
013	1CH	029	016	Gospode, Bože naš, od tebe je sve ovo obilje što smo spremili da sazidamo Dom tvome svetom imenu, i sve je tvoje.
013	1CH	029	017	Znam, Bože moj, da ispituješ srce, i da uživaš u čestitosti; u pravednosti svoga srca dragovoljno sam priložio sve ovo. A sada vidim kako tvoj narod dragovoljno prilaže s radošću.
013	1CH	029	018	Gospode, Bože naših otaca, Avrahama, Isaka i Izrailja, sačuvaj zauvek ovakve namere i misli u srcu svoga naroda, i upravi k sebi njihova srca.
013	1CH	029	019	A mom sinu Solomonu daj odano srce, da drži tvoje zapovesti, svedočanstva i uredbe i da ih sve vrši, i da sazida Dom za koji sam pripremio što treba.“
013	1CH	029	020	Zatim se David obratio svemu zboru: „Blagoslovite Gospoda, Boga svoga.“Sav je zbor blagoslovio Gospoda, Boga svojih otaca; pognuli su glave i poklonili se Gospodu i caru.
013	1CH	029	021	Sledećeg dana su prineli Gospodu žrtve i žrtve svespalnice: hiljadu junaca, hiljadu ovnova, hiljadu jaganjaca s njihovim žrtvama izlivnicama, i mnogo drugih žrtava za sav Izrailj.
013	1CH	029	022	Tog dana su jeli i pili pred Gospodom s velikom radošću. Zatim su po drugi put zacarili Solomona, Davidovog sina; njega su pomazali za vladara Gospodnjeg, a Sadoka za sveštenika.
013	1CH	029	023	Tako je Solomon seo na presto Gospodnji da vlada umesto svoga oca Davida. Bio je uspešan, i slušao ga je sav Izrailj.
013	1CH	029	024	Svi su se glavari i ratnici, kao i svi sinovi cara Davida, potčinili caru Solomonu.
013	1CH	029	025	Gospod je veoma uzvisio Solomona pred očima sveg Izrailja, i dao mu carsko veličanstvo kakvo nijedan car Izrailja pre njega nije imao.
013	1CH	029	026	Tako je David, Jesejev sin, carevao nad svim Izrailjem.
013	1CH	029	027	[David] je vladao nad Izrailjem četrdeset godina. U Hevronu je vladao sedam godina, a u Jerusalimu je vladao trideset tri godine.
013	1CH	029	028	Umro je u dobroj starosti, nasitivši se života, bogatstva i slave. Na njegovo mesto se zacario njegov sin Solomon.
013	1CH	029	029	Davidova dela, od prvog do poslednjeg, zapisana su u zapisima videoca Samuila, u zapisima proroka Natana i u zapisima videoca Gada,
013	1CH	029	030	zajedno sa svim njegovim carevanjem, njegovim junaštvom i događajima koji su zadesili njega, Izrailj i sva druga carstva na zemlji.
#
# BOOK	014	2CH	2 Chronicles	2 Knjiga dnevnika
014	2CH	001	001	Kada je Solomon, Davidov sin, učvrstio svoje carstvo, sa njim je bio Gospod, Bog njegov, koji ga je silno uzvisio nad svima.
014	2CH	001	002	Solomon je sazvao sav Izrailj – glavare, hiljadnike i stotnike, sudije i sve knezove – sve očinske glave.
014	2CH	001	003	Otišao je sa celim zborom na uzvišicu na Gavaonu, jer se tamo nalazio Božiji Šator od sastanka koji je u pustinji napravio Mojsije, sluga Gospodnji.
014	2CH	001	004	A David je preneo Božiji Kovčeg iz Kirijat-Jarima i pripremio mu mesto u Šatoru postavljenom u Jerusalimu.
014	2CH	001	005	Pred Prebivalištem Gospodnjim se nalazio bronzani žrtvenik koji je napravio Veseleilo, Urijin sin i Orov unuk. Tu su Gospoda tražili Solomon i zbor.
014	2CH	001	006	Na bronzanom žrtveniku, pred Prebivalištem Gospodnjim, Solomon je prineo hiljadu žrtava svespalnica.
014	2CH	001	007	Te noći, u snu, Bog mu se ukazao i rekao: „Traži šta želiš i ja ću ti dati.“
014	2CH	001	008	Solomon reče Bogu: „Ti si mom ocu Davidu pokazao veliku milost, i sada si mene zacario na njegovo mesto.
014	2CH	001	009	Neka se, Gospode Bože, ispuni tvoja reč dana mom ocu Davidu, jer si me postavio za cara mnogobrojnom narodu kojega ima kao prašine po zemlji.
014	2CH	001	010	Daj mi sada mudrost i znanje da bih mogao da ga predvodim. Jer, ko bi mogao da sudi tvom tako brojnom narodu?“
014	2CH	001	011	I Bog odgovori Solomonu: „Zato što nisi srcem zatražio obilje, čast i bogatstvo, dugovečnost, živote onih koji te mrze – već mudrost i znanje – da bi sudio narodu nad kojim sam te zacario;
014	2CH	001	012	daću ti sve to – mudrost i znanje, obilje, čast i bogatstvo – što nisu imali i neće imati carevi pre i posle tebe.“
014	2CH	001	013	Sa uzvišice u Gavaonu i od Šatora od sastanka, Solomon se vratio u Jerusalim i vladao nad Izrailjem.
014	2CH	001	014	Solomon je nakupio bojna kola i konje. Imao je hiljadu četiri stotine bojnih kola i dvanaest hiljada konja, koje je razmestio po gradovima za bojna kola, i kod cara u Jerusalimu.
014	2CH	001	015	Car je učinio da srebra i zlata u Jerusalimu bude kao kamenja, a kedrovog drveta mnogo kao divljih smokava u ravnici.
014	2CH	001	016	Solomon je uvozio konje iz Egipta i Kue. Carevi trgovci su ih kupovali u Kui po [određenoj] ceni.
014	2CH	001	017	Bojna kola koja su dolazila iz Egipta koštala su šest stotina srebrnih [šekela], a konj stotinu pedeset. Tako su preko carevih trgovaca snabdevali sve hetitske i aramejske careve.
014	2CH	002	001	I zapovedi Solomon da se sazida Dom za Gospodnje ime i carski dvor za njega.
014	2CH	002	002	I okupi Solomon u brdima sedamdeset hiljada nosača, osamdeset hiljada klesara i tri hiljade šest stotina nadglednika za sve njih.
014	2CH	002	003	Poručio je Hiramu, tirskom caru: „Ti si mom ocu, Davidu, slao kedar da sebi izgradi dom i prebiva u njemu.
014	2CH	002	004	Hoću da izgradim Dom za Gospoda, Boga mog, da ga posvetim, da se u njemu kadi tamjanom i stalno prinose hleb i svespalnice ujutro i uveče, subotom i kad su mladine Gospodu Bogu i određeni praznici, kao zapovest Izrailju doveka.
014	2CH	002	005	A Dom koji ću da gradim biće veliki jer je velik naš Bog, veći od svih bogova.
014	2CH	002	006	I ko može da mu sazida Dom kad ni najviša nebesa ne mogu da ga obuhvate? I ko sam ja da mu sazidam Dom, osim da kadim pred njim?
014	2CH	002	007	Zato mi pošalji čoveka, veštog zlatara, srebrnara, kovača, koji ume da radi sa bronzom, sa skerletom, grimizom i porfirom, koji ume da rezbari. Radiće sa veštim ljudima koji su sa mnom, a koje je moj otac, David, već pripremio u Jerusalimu i u Judi.
014	2CH	002	008	Pošalji mi kedrovine, čempresovine i sandalovine sa Livana. Znam da tvoje sluge umeju vešto da ih seku na Livanu, pa će raditi zajedno sa mojim slugama,
014	2CH	002	009	da mi spreme obilje građe za veliki i predivan Dom koji želim da gradim.
014	2CH	002	010	Znaj da ću drvosečama, tvojim ljudima, dati dvadeset hiljada kora ovršene pšenice i isto toliko ječma, kao i dvadeset hiljada vata vina i ulja.“
014	2CH	002	011	I odgovori pismom Hiram, car Tira, Solomonu: „Gospod voli svoj narod i zato te je postavio za cara nad njima.“
014	2CH	002	012	Još je napisao: „Neka je blagosloven Gospod, Bog Izrailjev, koji stvori nebesa i zemlju, i koji dade Davidu mudrog i umešnog sina, da zida Dom Gospodnji i dvor za sebe.
014	2CH	002	013	Evo ti šaljem mudrog i veštog čoveka, majstora Hirama-Avija.
014	2CH	002	014	Majka mu je iz Danovog plemena a otac iz Tira. Zna da radi sa zlatom, srebrom, bronzom, gvožđem, s kamenom i drvetom, sa skerletom, grimizom, lanom i porfirom. Može da rezbari šta god mu se kaže, zajedno sa tvojim majstorima i sa veštim ljudima tvog oca Davida, mog gospodara.
014	2CH	002	015	Zato neka moj gospodar, kako je kazao, svojim slugama pošalje žito, ječam, ulje i vino.
014	2CH	002	016	A mi ćemo iseći stabla sa Livana, prema tvojim potrebama i dovešćemo ih splavovima, morem do Jope. Ti ih onda prenesi u Jerusalim.“
014	2CH	002	017	Solomon je popisao sve pridošlice u izrailjskoj zemlji nakon popisa njegovog oca Davida. Bilo ih je stotinu pedeset tri hiljade šest stotina.
014	2CH	002	018	Njih sedamdeset hiljada je odredio za nošenje, osamdeset hiljada za klesanje kamena u brdima a tri hiljade šest stotina za nadglednike tih poslova.
014	2CH	003	001	Solomon je počeo da zida Dom Gospodnji u Jerusalimu, na brdu Moriji, gde se Gospod objavio njegovom ocu Davidu. To je mesto David već pripremio na gumnu Jevusejca Orne.
014	2CH	003	002	On je počeo da zida drugog dana, drugog meseca, četvrte godine svoje vladavine.
014	2CH	003	003	I postavi temelje Solomon za Dom Gospodnji, po starim merama u dužinu šezdeset lakata a u širinu dvadeset lakata.
014	2CH	003	004	Trem se nalazio s pročelja Doma i odgovarao je njegovoj širini – dvadeset lakata – a bio je visok stotinu dvadeset lakata. Iznutra je bio obložen čistim zlatom.
014	2CH	003	005	Najveće površine Doma je obložio čempresovim drvetom i čistim zlatom, a svodove ukrasio palmama i lancima.
014	2CH	003	006	Radi lepote, Dom je ukrasio dragim kamenjem i zlatom iz Parvaima.
014	2CH	003	007	Zlatom obloži i grede, pragove, zidove, vrata, a na zidovima je izrezbario zlatne heruvime.
014	2CH	003	008	U Domu je, po njegovoj dužini sazidao Svetinju nad svetinjama. Njena dužina i širina su bili dvadeset lakata. Obložio ju je sa šest stotina talanata čistog zlata.
014	2CH	003	009	Pozlaćeni ekseri su težili pedeset šekela, a i gornje prostorije je obložio zlatom.
014	2CH	003	010	U Svetinji nad svetinjama umetnici su izlili dva heruvima i obložili ih zlatom.
014	2CH	003	011	Krila heruvima su bila duga dvadeset lakata, a svako od njih pet lakata. Prvi je jednim krilom doticao krilo drugog, a drugim krilom zid odaje.
014	2CH	003	012	I drugi je krilom, pet lakata dugim, doticao zid, a drugim se spajao sa isto toliko dugim krilom prvog.
014	2CH	003	013	Dvadeset lakata u dužinu imaju krila kad su raširena, a heruvimi su stajali na nogama licem okrenuti prema Domu.
014	2CH	003	014	Sašio je zavesu od raskošnog grimiznog i skerletnog platna, od finog lana i izvezao po njemu heruvime.
014	2CH	003	015	Ispred Doma je podigao dva stuba visoka trideset pet lakata, koji su na vrhu imali pet lakata duga oglavlja.
014	2CH	003	016	Postavio je lance u Svetinji nad svetinjama i njima opleo vrh stubova, a lance je ukrasio sa stotinu narova.
014	2CH	003	017	Stubove je postavio ispred Doma, jedan s leve, a drugi s desne strane. Desnog je nazvao Jakin a levog Voaz.
014	2CH	004	001	I napravi Solomon bronzani žrtvenik, dvadeset lakata dug i širok, a deset lakata visok.
014	2CH	004	002	Zatim je izradio more od iskovanog metala. Bilo je sasvim okruglo i imalo je deset lakata od jednog kraja do drugog, bilo je pet lakata visoko, a u obimu je bilo trideset lakata, mereno užetom.
014	2CH	004	003	Likovi volova su bili izliveni svuda okolo, okružujući more unaokolo po deset u laktu. U dva reda su bili volovi, saliveni s morem.
014	2CH	004	004	More je stajalo na dvanaest volova; tri su gledala na sever, tri su gledala na zapad, tri su gledala na jug, a tri su gledala na istok. More je stajalo na njima odozgo, a njihova zadnja strana je bila unutra.
014	2CH	004	005	Debljina mu je bila jedan pedalj, a rub mu je bio kao rub čaše, kao cvet ljiljana, i primalo je tri hiljade vata.
014	2CH	004	006	Solomon je napravio deset posuda i stavio pet sa leve i pet sa desne strane, za pranje onoga što se prinosi kao žrtve svespalnice. More je izliveno za pranje sveštenika.
014	2CH	004	007	Napravio je deset zlatnih svećnjaka, prema propisu, i stavio ih u Dom – pet sa desne, a pet sa leve strane.
014	2CH	004	008	Deset stolova je postavio u Dom, pet sa desne, a pet sa leve strane; i stotinu zlatnih činija.
014	2CH	004	009	Zatim dvorište za sveštenike, veliko dvorište i vrata za njih obložena bronzom.
014	2CH	004	010	More je postavio s desne strane ka jugoistoku.
014	2CH	004	011	Hiram je napravio i umivaonice, lopatice i kotliće. Tako je Hiram dovršio sav posao koji je radio za cara Solomona na Domu Gospodnjem.
014	2CH	004	012	Dva stuba i dva okrugla oglavlja na vrhu dva stuba, i dve pletenice da pokrivaju ta dva oglavlja na vrhu dva stuba;
014	2CH	004	013	četiri stotine narova na dve pletenice; dva reda narova na svakoj pletenici, da pokrivaju dva okrugla oglavlja na vrhu stubova;
014	2CH	004	014	deset podnožja i deset umivaonica na njima;
014	2CH	004	015	jedno more i dvanaest volova ispod njega;
014	2CH	004	016	lonce, lopatice, viljuške i svu drugu opremu od uglačane bronze. To je Hiram-Avi napravio za Dom Gospodnji cara Solomona.
014	2CH	004	017	Car ih je lio u glinenim kalupima, u dolini Jordana između Sokota i Sartana.
014	2CH	004	018	Napravio je sve te mnoge sudove od bronze; nije se tražio izveštaj o težini bronze.
014	2CH	004	019	Solomon je napravio i sve ostalo posuđe koje je bilo u Domu Gospodnjem: zlatni žrtvenik, zlatne stolove na kojima je bio prineseni hleb;
014	2CH	004	020	svećnjake od čistog zlata sa žišcima koji gore prema propisima ispred Svetinje nad svetinjama;
014	2CH	004	021	latice, svetiljke, mašice – sve od čistog, besprekornog zlata;
014	2CH	004	022	usekače i kotliće; kadionice i tepsije od čistog zlata; zlatne prevornice za vrata unutrašnjeg Doma – za Svetinju nad svetinjama i za vrata velike dvorane.
014	2CH	005	001	Tako je bio dovršen sav posao koji je car Solomon uradio za Dom Gospodnji. Zatim je Solomon uneo u riznicu Božijeg Doma stvari koje je njegov otac David posvetio: srebro, zlato, i sve posuđe.
014	2CH	005	002	Tada je Solomon okupio izrailjske starešine, sve plemenske poglavare i knezove izrailjskih porodica u Jerusalimu, da prenesu Kovčeg saveza Gospodnjeg iz Davidovog grada, sa Siona.
014	2CH	005	003	Svi Izrailjci su se sedmog meseca okupili kod cara na praznik.
014	2CH	005	004	Kad su došle sve izrailjske starešine, Leviti su poneli Kovčeg.
014	2CH	005	005	Poneli su i Kovčeg i Šator od sastanka i sve sveto posuđe, koje je bilo u Šatoru; nosili su ih sveštenici i Leviti.
014	2CH	005	006	A car Solomon i sva zajednica Izrailjaca, koji su se okupili kod njega pred Kovčegom, prinosili su na žrtvu toliko sitne i krupne stoke da ih se nije moglo izbrojiti ni proračunati.
014	2CH	005	007	Zatim su sveštenici doneli Kovčeg saveza Gospodnjeg na njegovo mesto, u unutrašnje Svetilište Doma, u Svetinju nad svetinjama, pod krila heruvima.
014	2CH	005	008	Naime, heruvimi su imali raširena krila nad Kovčegom, tako da su od gore zaklanjali Kovčeg i njegove drške.
014	2CH	005	009	Drške su bile toliko dugačke da su se njihovi krajevi od Kovčega videli ispred Svetinje nad svetinjama. Ipak, nisu se videle spolja. Tamo su do dana današnjeg.
014	2CH	005	010	U Kovčegu nije bilo ničeg osim dve ploče koje je tamo položio Mojsije na Horivu, kad je Gospod sklopio savez sa Izrailjcima, nakon što su izašli iz Egipta.
014	2CH	005	011	Tada su sveštenici izašli iz Svetilišta i svi su se prisutni sveštenici posvetili ne pazeći na svoje redove.
014	2CH	005	012	To su svi Leviti pevači: Asaf, Eman, Jedutun sa svojim sinovima i rođacima, sasvim obučeni u belo platno sa cimbalima, lirama i harfama. Stajali su istočno od žrtvenika zajedno sa stotinu dvadeset sveštenika koji su duvali u trube.
014	2CH	005	013	I svi su kao jedan, i trubači i pevači – jako, da se čuje – slavili i hvalili Gospoda. Podigli su svoje glasove uz zvukove truba i cimbala i ostalih instrumenata. Slavili su Gospoda „jer je dobar, jer je milost njegova doveka.“I Dom Gospodnji se ispunio oblakom slave.
014	2CH	005	014	Sveštenici nisu mogli da stoje i obavljaju službu zbog oblaka, jer je slava Gospodnja ispunila Dom Božiji.
014	2CH	006	001	Tada Solomon reče: „Gospod je rekao da će prebivati u gustoj tami.
014	2CH	006	002	Ja sam ti sagradio veličanstveni Dom, stan gde ćeš prebivati doveka.“
014	2CH	006	003	Zatim se car okrenuo i blagoslovio sav zbor Izrailjev, dok je sav zbor Izrailjev stajao.
014	2CH	006	004	Tada reče: „Neka je blagosloven Gospod, Bog Izrailjev, koji je svojom rukom izvršio ono što je svojim ustima obećao mome ocu Davidu, rekavši:
014	2CH	006	005	’Od dana kad sam izveo svoj narod iz Egipta, nisam izabrao grad među svim plemenima Izrailjevim da se sagradi Dom gde bi prebivalo moje ime. Nisam izabrao nijednog čoveka da vlada Izrailjem, mojim narodom.
014	2CH	006	006	Eto, izabrao sam da u Jerusalimu bude moje ime i izabrao sam Davida da vlada nad mojim narodom Izrailjem.’
014	2CH	006	007	Moj otac David je naumio da sazida Dom imenu Gospoda, Boga Izrailjevog.
014	2CH	006	008	No, Gospod reče mome ocu Davidu:’Dobro si učinio što si u svom srcu naumio da sazidaš Dom mome imenu.
014	2CH	006	009	Ipak, nećeš ti sagraditi Dom, nego će tvoj sin, koji je potekao iz tvojih bedara, sagraditi Dom mome imenu.’
014	2CH	006	010	Gospod je održao obećanje, te sam ja nasledio svoga oca Davida na Izrailjevom prestolu, kako je Gospod obećao, i izgradio Dom imenu Gospoda, Boga Izrailjevog.
014	2CH	006	011	Postavio sam i Kovčeg, gde je savez Gospodnji, koji je on sklopio sa sinovima Izrailjevim.“
014	2CH	006	012	[Solomon] je stao pred žrtvenik Gospodnji, ispred sveg zbora Izrailjevog i ispružio ruke.
014	2CH	006	013	Napravio je bronzano postolje i postavio ga na sredinu dvorišta. Bilo je dugo i široko pet lakata i tri lakta visoko. Tada je stao na njega, kleknuo ispred sveg zbora Izrailjevog, ispružio ruke prema nebu
014	2CH	006	014	i rekao: „O, Gospode, Bože Izrailjev, nema Boga kao što si ti ni na nebesima ni na zemlji, koji čuvaš savez i milost svojim slugama koji hodaju pred tobom svim svojim srcem.
014	2CH	006	015	Ti si ispunio što si rekao svome sluzi, mome ocu Davidu; što si rekao svojim ustima, to si izvršio svojom rukom, kao što je to danas.
014	2CH	006	016	A sad, Gospode, Bože Izrailjev, održi što si obećao svome sluzi, mome ocu Davidu, kad si rekao:’Neće ti nestati potomka preda mnom koji će sedeti na Izrailjevom prestolu, samo ako tvoji sinovi budu pazili na svoj put i hodili po mom Zakonu, kao što si ti hodio preda mnom.’
014	2CH	006	017	A sad, Gospode, Bože Izrailjev, neka se ispuni tvoja reč, koju si rekao svome sluzi Davidu.
014	2CH	006	018	Ali zar će Bog zaista boraviti na zemlji sa ljudima? Ni najviša te nebesa ne mogu obuhvatiti, a kamoli ovaj Dom što sam sagradio.
014	2CH	006	019	Obazri se na molitvu sluge svoga i na njegovu molbu, Gospode Bože; poslušaj vapaj i molitvu, koju sluga tvoj upućuje pred tobom.
014	2CH	006	020	Neka tvoje oči motre na ovaj Dom i danju i noću, prema mestu za koje si rekao da ćeš tu staviti svoje ime, kako bi čuo molitvu koju ti sluga tvoj upućuje na ovom mestu.
014	2CH	006	021	Počuj preklinjanje svoga sluge i svoga naroda Izrailja kojim se mole na ovom mestu. Poslušaj s neba, s mesta gde prebivaš – poslušaj i oprosti.
014	2CH	006	022	Kad neko zgreši protiv svog bližnjega, te se od njega traži da se zakune, i on dođe i zakune se pred tvojim žrtvenikom u ovom Domu,
014	2CH	006	023	ti čuj s nebesa i deluj, te osudi onoga koji je učinio bezakonje svaljujući na njegovu glavu prema onome što je učinio. A pravednika nagradi prema njegovoj pravednosti.
014	2CH	006	024	Ako tvoj narod Izrailj bude poražen od neprijatelja zato što su zgrešili protiv tebe, ali se pokaju pred tobom i daju slavu tvome imenu, pa se pomole i preklinju za milost pred tobom u ovom Domu,
014	2CH	006	025	ti čuj na nebesima i oprosti greh svoga naroda Izrailja, i vrati ih u zemlju koju si dao njima i njihovim ocima.
014	2CH	006	026	Ako se nebo zatvori i ne daje kišu, jer su zgrešili protiv tebe, pa se pomole na ovom mestu, te odaju slavu tvome imenu i pokaju se za svoje grehe, pošto ih poniziš,
014	2CH	006	027	ti čuj na nebesima i oprosti greh svojih slugu, svoga naroda Izrailja. I kad ih naučiš dobrom putu da po njemu hode, pošalji kišu svojoj zemlji, koju si dao svome narodu u nasledstvo.
014	2CH	006	028	Ako zemlju zadesi glad, ili pomor, suša, kukolj, skakavci, gusenice, ili kad ih neprijatelji opkole u kojem od njihovih gradova; kakva god da je pošast ili bolest,
014	2CH	006	029	pa bilo ko od sveg tvog naroda Izrailja oseti tegobu i bol, pa uputi molitvu ili molbu šireći ruke prema ovom Domu,
014	2CH	006	030	usliši s nebesa, tvoga Prebivališta. Oprosti i daj svakome po svim njegovim delima, jer ti znaš njegovo srce – samo ti znaš srce ljudi –
014	2CH	006	031	da bi te se bojali, da bi tvoje puteve sledili u sve dane dok žive u zemlji koju si dao njihovim ocima.
014	2CH	006	032	Ako i stranac, koji nije od tvog naroda Izrailja, dođe iz daleke zemlje radi tvog velikog imena, i tvoje moćne ruke i ispružene mišice – ako dođe i pomoli se u ovom Domu –
014	2CH	006	033	usliši ga s nebesa, tvog Prebivališta, i učini sve za šta ti ovaj stranac zavapi, da bi narodi na zemlji upoznali tvoje ime i da bi te se bojali, kao tvoj narod Izrailj, i da bi znali da se tvoje ime priziva nad ovim Domom koji sam sagradio.
014	2CH	006	034	Ako tvoj narod izađe u boj protiv svojih neprijatelja putem kojim ga ti pošalješ, i oni se pomole tebi prema ovom gradu koji si izabrao, i prema Domu koji sam sagradio tvome imenu,
014	2CH	006	035	čuj s nebesa njihovu molitvu i njihovu molbu, te im dodeli pravdu.
014	2CH	006	036	Ako zgreše protiv tebe – jer nema čoveka koji ne čini greh – i ti se razgneviš na njih i izručiš ih njihovim neprijateljima, koji ih odvedu kao zarobljenike u zemlju, bilo daleko ili blizu,
014	2CH	006	037	ako tada dođu k sebi u zemlji u kojoj su zarobljeni i pokaju se, te se počnu moliti tebi u zemlji svojih porobljivača, govoreći:’Zgrešili smo, učinili smo nepravdu, skrivili smo’,
014	2CH	006	038	pa se vrate k tebi svim srcem i svom dušom u zemlji ropstva gde su ih porobili, i pomole se tebi prema svojoj zemlji koju si dao njihovim ocima i prema gradu koji si izabrao i prema Domu koji sam sagradio za tvoje ime,
014	2CH	006	039	ti čuj s nebesa, tvog Prebivališta, njihovu molitvu i molbu, i učini im po pravdi. Tada oprosti svome narodu, koji je zgrešio protiv tebe.
014	2CH	006	040	A sada te molim, o, moj Bože, otvori svoje oči i ušima pažljivo poslušaj molitve sa ovog mesta.
014	2CH	006	041	Uzdigni se sad, o, Gospode Bože, na mesto svog počinka;
014	2CH	006	042	O, Gospode Bože, ne okreći se od lica svog pomazanika
014	2CH	007	001	Kad je Solomon završio molitvu, oganj siđe sa nebesa i spali žrtvu svespalnicu i druge žrtve, a Gospodnja slava ispuni Dom.
014	2CH	007	002	Sveštenici nisu mogli da uđu u Dom Gospodnji jer je bio ispunjen slavom Gospodnjom
014	2CH	007	003	A kada je sav Izrailjev narod video kako je oganj sišao i da je slava pala na Gospodnji Dom, poklonili su se licem do zemlje, do kamenog poda zahvaljujući Gospodu „jer je dobar, jer je milost njegova doveka.“
014	2CH	007	004	Zatim su car i sav narod prineli žrtve pred Gospodom.
014	2CH	007	005	Car Solomon je prineo dvadeset dve hiljade goveda i stotinu dvadeset hiljada ovaca. Tako su car i sav narod posvetili Dom Božiji.
014	2CH	007	006	Sveštenici su stajali na svojim dužnostima, Leviti su pevali Gospodu sa instrumentima koje je napravio car David za hvaljenje Gospoda. Zahvaljivali su Davidovom pesmom Gospodu jer je milost njegova doveka – David je tako preko njih zahvaljivao – a sveštenici su duvali u trube dok je pred njima stajao sav Izrailj.
014	2CH	007	007	Solomon je posvetio središte dvorišta, koje je ispred Doma Gospodnjeg. Onde je prineo žrtve svespalnice i salo žrtava mira jer na bronzanom žrtveniku, što ga je napravio, nije bilo mesta. Toliko je bilo žrtava – svespalnica, žita i sala – da nisu mogle da stanu na žrtvenik.
014	2CH	007	008	U to vreme je Solomon sedam dana priredio svečanost. Sa njim je bio sav Izrailj, veliko mnoštvo je došlo od Levo-Amata do Egipatskog potoka.
014	2CH	007	009	Osmog dana slavlja su imali svečani sabor, jer su sedam dana posvećivali žrtvenik i još sedam dana praznovali.
014	2CH	007	010	Dvadeset trećeg dana trećeg meseca car je otpustio narod, pa su otišli svojim kućama, veseleći se i radujući se u srcu zbog sveg dobra što je Gospod učinio svome sluzi Davidu i svome narodu Izrailju.
014	2CH	007	011	Tako je Solomon završio Dom Gospodnji i carev dvor. Uspevao je u svemu što je srcem zamislio da uradi i u Domu Gospodnjem i u svom dvoru.
014	2CH	007	012	Jedne noći, Gospod se javio Solomonu i rekao mu: „Čuo sam tvoju molitvu i izabrao ovo mesto za sebe kao Dom za žrtve.
014	2CH	007	013	Ako zatvorim nebesa i ne bude kiše, ako pošaljem skakavce da popasu zemlju, ako pošaljem bolest na narod;
014	2CH	007	014	i ponizi se narod koji je po meni nazvan, pomole se, potraže moje lice i vrate se sa svojih zlih puteva, ja ću ih čuti sa nebesa, oprostiću im grehe i izlečiću im zemlju.
014	2CH	007	015	Sad će moje oči biti otvorene i uši pažljive na molitve sa ovog mesta
014	2CH	007	016	Sada sam izabrao i posvetio ovaj Dom da u njemu zauvek budu moje ime, moje srce i moje oči.
014	2CH	007	017	A ti, ako budeš hodao preda mnom kao što je hodao tvoj otac David, prema svemu što sam ti zapovedio, i budeš čuvao moje propise i uredbe,
014	2CH	007	018	učvrstiću tvoj carski presto, kao što sam obećao tvome ocu Davidu –’Nikad ti neće ponestati vladar u Izrailju.’
014	2CH	007	019	Ali ako se odvratite i zaboravite moje propise i zapovedi koje sam stavio pred vas da ih sledite, pa odete da služite drugim bogovima i da im se klanjate –
014	2CH	007	020	iskoreniću ih sa lica moje zemlje koju sam vam dao, a Dom koji sam posvetio za svoje ime odbaciću od sebe, pa će Izrailj postati predmet ismejavanja i ruganja među svim narodima.
014	2CH	007	021	A svako ko bude prolazio pored ovog Doma, koji je sada uzvišen, biće zaprepašten, pa će govoriti:’Zašto je Gospod postupio ovako sa ovom zemljom i sa ovim Domom?’
014	2CH	007	022	Tada će im reći:’Zato što su napustili Gospoda, Boga njihovih otaca koji ih je izveo iz Egipta i prigrlili druge bogove klanjajući im se i služeći im. Zato je Gospod doveo na njih svu ovu nevolju.’“
014	2CH	008	001	Kad se navršilo dvadeset godina u toku kojih je Solomon sagradio Dom Gospodnji i carev dvor,
014	2CH	008	002	Solomon je obnovio gradove koje mu je dao Hiram i u njima naselio Izrailjce.
014	2CH	008	003	Potom je otišao u Amat-Sovu i osvojio ga.
014	2CH	008	004	Podigao je Tadmor u pustinji i sve gradove-skladišta u Amatu.
014	2CH	008	005	Sagradio je donji i gornji Vet-Oron, utvrđenja sa bedemima, vratima i rešetkama.
014	2CH	008	006	Zatim, Valat i sve Solomonove gradove-skladišta, sve gradove za njegova bojna kola, i gradove za konjanike, i sve što je Solomon poželeo da gradi u Jerusalimu, na Livanu i u svim krajevima gde je vladao.
014	2CH	008	007	A svim narodima koji su preostali od Hetita, Amorejaca, Ferežana, Evejaca i Jevusejaca, koji nisu Izrailjci –
014	2CH	008	008	njihovim potomcima koji su ostali posle njih u zemlji, a koje Izrailjci nisu istrebili – Solomon je nametnuo prinudni rad do današnjeg dana.
014	2CH	008	009	Ipak, Solomon nije učinio nijednog Izrailjca robom za svoj rad; oni su bili ratnici, glavari, zapovednici, i zapovednici njegovih bojnih kola i konjice.
014	2CH	008	010	Solomon je među njima imao dve stotine pedeset nadzornika koji su upravljali narodom.
014	2CH	008	011	Solomon je preselio faraonovu ćerku iz Davidovog grada u kuću koju je sagradio za nju. Rekao je: „Neka moja žena ne boravi u kući Davida, cara Izrailjevog, jer su sva mesta posvećena dolaskom Kovčega Gospodnjeg.“
014	2CH	008	012	Zatim je Solomon prineo Gospodu svespalnice na žrtvenik Gospodnji koji je napravio pred tremom
014	2CH	008	013	A svakodnevne žrtve su se prema Mojsijevim zapovestima prinosile subotom, mladinama i triput godišnje na određene praznike: na praznik Beskvasnih hlebova, na praznik Sedmica i na praznik Senica.
014	2CH	008	014	Prema očevom, Davidovom uputstvu, postavio je redove sveštenika u njihovu službu i Levite na njihove dužnosti: da pred sveštenicima svakodnevno slave i služe. Postavio je i čuvare po njihovim redovima, od vrata do vrata, jer je tako zapovedio David, čovek Božiji.
014	2CH	008	015	Nije se odstupalo od uputstava cara Davida o sveštenicima, Levitima ili o riznicama.
014	2CH	008	016	Tako su svi Solomonovi poslovi bili gotovi do dana osnivanja Doma Gospodnjeg, do njegovog završetka. Tako je završen Gospodnji Dom.
014	2CH	008	017	Nakon toga Solomon je otišao u Esion-Gever i u Elat na obali mora, u Edomu.
014	2CH	008	018	Hiram je poslao po svojim slugama brodove i pomorce koji su bili iskusni na moru. Oni su zajedno sa Solomonovim slugama otišli u Ofir i odande uzeli četiri stotine pedeset talanata zlata i doneli ga caru Solomonu.
014	2CH	009	001	Glas o Solomonovoj slavi došao je do carice od Save, pa je došla da ga iskuša zagonetkama. Došla je u Jerusalim sa veoma velikom pratnjom, s kamilama koje su nosile balzam, i veoma mnogo zlata i dragog kamenja. Došavši k Solomonu, rekla mu je sve što joj je bilo na umu.
014	2CH	009	002	Solomon joj je odgovorio na sva pitanja; Solomonu ništa nije bilo nepoznato, ništa što nije mogao da joj odgovori.
014	2CH	009	003	Kad je carica od Save videla Solomonovu mudrost i dvor koji je sagradio,
014	2CH	009	004	hranu za njegovim stolom, odaje njegovih dvorana, dvorenje njegove posluge i njihovu odeću, njegove peharnike, i njegove žrtve svespalnice koje je prineo u Domu Gospodnjem, ostala je bez daha.
014	2CH	009	005	Tada je rekla caru: „Istinit je glas koji sam čula u svojoj zemlji o tvojim delima i mudrosti,
014	2CH	009	006	ali nisam htela da verujem glasovima dok nisam došla i videla svojim očima. Eto, ni pola mi nije rečeno o veličini tvoje mudrosti, jer ti nadvisuješ ono što sam čula.
014	2CH	009	007	Blago tvojim ženama i blago ovim tvojim slugama što uvek stoje pred tobom i slušaju tvoju mudrost!
014	2CH	009	008	Blagosloven da je Gospod, Bog tvoj, kome si po volji, i koji te je postavio kao cara, za Gospoda, tvoga Boga! Zbog svoje ljubavi prema Izrailju, da bi ga zauvek održao, Gospod te je učinio carem, da deliš pravdu i pravednost.“
014	2CH	009	009	Zatim je dala caru stotinu dvadeset talanata zlata, veoma mnogo balzama i dragog kamenja. I nikada nije bilo takvog balzama kakav je carica od Save dala caru Solomonu.
014	2CH	009	010	Takođe, Hiramove i Solomonove sluge koje su donosile zlato iz Ofira, donosile su i drvo sandalovine i drago kamenje.
014	2CH	009	011	Car je od drveta sandalovine napravio stepenice za Gospodnji Dom i za carev dvor, i lire i harfe za svirače kakve se ranije nisu viđale u Judi.
014	2CH	009	012	Car Solomon je dao carici od Save sve što je poželela i tražila. Dao joj je više od onoga što je ona donela caru. Zatim se sa svojim slugama vratila u svoju zemlju.
014	2CH	009	013	Težina zlata, koje je dolazilo Solomonu svake godine, iznosila je šest stotina šezdeset šest talanata,
014	2CH	009	014	pored onoga što su mu donosili putujući trgovci i preprodavci, pored zlata i srebra od svih arapskih careva i upravitelja zemlje.
014	2CH	009	015	Car Solomon je načinio dve stotine velikih štitova od kovanog zlata – šest stotina šekela zlata po jednom štitu,
014	2CH	009	016	i tri stotine malih štitova od kovanog zlata – tri stotine[šekela] zlata po jednom štitu. Car ih je stavio u kuću Livanske šume.
014	2CH	009	017	Car je napravio i veliki presto od slonove kosti i optočio ga čistim zlatom.
014	2CH	009	018	Presto je imao šest stepenika, zlatno podnožje spojeno sa prestolom, a sa svake strane sedišta bile su ručice pored kojih su stajala dva lava.
014	2CH	009	019	Dvanaest lavova je stajalo na šest stepenika s jedne i s druge strane. Takav nikada nije bio napravljen ni u jednom carstvu.
014	2CH	009	020	Sve čaše iz kojih je car Solomon pio bile su od zlata, a i sve posude iz Kuće livanske šume su bile od čistog zlata; u Solomonovo vreme srebru se nije davala velika vrednost.
014	2CH	009	021	Careve lađe su plovile sa Hiramovim slugama. Jednom u tri godine, tarsiske lađe su dolazile i donosile zlato, srebro, slonovu kost, majmune i paune.
014	2CH	009	022	Tako je car Solomon nadmašio sve zemaljske careve u bogatstvu i mudrosti.
014	2CH	009	023	I svi su zemaljski carevi tražili prijem kod Solomona, da čuju njegovu mudrost, koju mu je Bog stavio u srce.
014	2CH	009	024	Svaki od njih je donosio dar: predmete od srebra i zlata, odeću, oružje, balzam, konje i mazge, godinu za godinom.
014	2CH	009	025	Solomon je posedovao četiri hiljade štala za konje i bojna kola, kao i dvanaest hiljada konjanika koje je razmestio po mestima za bojna kola i Jerusalimu.
014	2CH	009	026	Vladao je nad svim carevima od reke [Eufrata] do filistejske zemlje i do egipatske granice.
014	2CH	009	027	Car je učinio da srebra u Jerusalimu bude kao kamenja, a kedrovog drveta mnogo kao divljih smokava u ravnici.
014	2CH	009	028	Solomonu su dopremali konje iz Egipta i iz svih drugih zemalja.
014	2CH	009	029	Ostala Solomonova dela, od prvog do poslednjeg, nisu li zapisana u spisima proroka Natana, u proroštvu Ahije iz Siloma i objavama videoca Ida o Jerovoamu, Navatovom sinu?
014	2CH	009	030	Car Solomon je vladao u Jerusalimu nad svim Izrailjem četrdeset godina.
014	2CH	009	031	Kad je Solomon počinuo sa svojim precima sahranili su ga u Davidovom gradu. Na njegovo mesto se zacario njegov sin Rovoam.
014	2CH	010	001	Rovoam ode u Sihem, jer je sav Izrailj došao u Sihem da ga zacare.
014	2CH	010	002	Kad je to čuo Jerovoam, sin Navatov, vratio se iz Egipta. Naime, on je još uvek bio u Egiptu, gde je pobegao od cara Solomona.
014	2CH	010	003	Tada su poslali po njega i pozvali ga. Kad su Jerovoam i zbor Izrailjev došli, rekli su Rovoamu:
014	2CH	010	004	„Tvoj otac nam je stavio težak jaram; stoga, olakšaj nam tešku službu svoga oca i njegov teški jaram koji nam je nametnuo, pa ćemo ti služiti.“
014	2CH	010	005	On im odgovori: „Vratite se k meni za tri dana.“Narod ode.
014	2CH	010	006	Rovoam se posavetovao sa starešinama koji su bili u službi njegovog oca dok je bio živ. Reče im: „Šta mi vi savetujete? Kakav odgovor da dam ovom narodu?“
014	2CH	010	007	Oni mu odgovoriše: „Ako budeš dobar prema ovom narodu i budeš im naklonjen, i ako im odgovoriš prijatnim rečima, oni će ti biti sluge zauvek.“
014	2CH	010	008	Međutim, on je odbacio savet koji su mu dale starešine. Zatim se posavetovao sa mladićima koji su odrasli s njim, a koji su sada bili u njegovoj službi.
014	2CH	010	009	On ih upita: „Šta vi savetujete? Kakav odgovor da dam ovom narodu, koji mi reče:’Olakšaj nam jaram koji nam je nametnuo tvoj otac?’“
014	2CH	010	010	Mladići koji su odrasli s njim rekoše: „Ovako reci tom narodu, koji ti je rekao:’Tvoj otac nam je stavio težak jaram, a ti nam jaram olakšaj.’ Ti im, dakle, ovako reci:’Moj mali prst je deblji od bedara moga oca.
014	2CH	010	011	Stoga, moj otac vam je natovario težak jaram, a ja ću još dodati na njega; moj otac vas je šibao bičevima, a ja ću vas šibati škorpijama.’“
014	2CH	010	012	Trećeg dana Jerovoam i sav Izrailj dođu Rovoamu, pošto je car rekao: „Vratite se k meni za tri dana.“
014	2CH	010	013	Car [Rovoam] im grubo odgovori jer je odbacio savet starešina
014	2CH	010	014	i rekao im je po savetu mladića: „Moj otac vam je natovario težak jaram, a ja ću još dodati na vaš teret; moj otac vas je šibao bičevima, a ja [ću vas šibati] škorpijama.“
014	2CH	010	015	Ali car nije poslušao narod, jer je Bog tako uredio, da bi ispunio svoju reč, koju je Gospod rekao Jerovoamu, sinu Navatovom, preko Ahije Silomljanina.
014	2CH	010	016	I kada je sav Izrailj video da ih car nije poslušao, narod odgovori caru: „Kakav deo mi imamo s Davidom? Nema nama nasledstva sa sinom Jesejevim! U svoje šatore, Izrailju! Sad se, Davide, sam brini za svoj dom!“Zatim su se svi Izrailjci vratili svojim kućama.
014	2CH	010	017	Car Rovoam je vladao samo nad Izrailjcima koji su živeli u Judinim gradovima.
014	2CH	010	018	Car Rovoam je poslao Adorama, nadzornika prinudnog rada, ali su ga sinovi Izrailjevi kamenovali pa je poginuo. Car Rovoam se brzo pope u svoje kočije i pobeže u Jerusalim.
014	2CH	010	019	Tako se Izrailj pobunio protiv doma Davidovog sve do danas.
014	2CH	011	001	Kad se Rovoam vratio u Jerusalim, sabrao je dom Judin i pleme Venijaminovo, stotinu osamdeset hiljada izabranih ratnika, da ratuju protiv Izrailja, da povrate carstvo Rovoamu.
014	2CH	011	002	Ali Gospodnja reč dođe Semaju, čoveku Božijem:
014	2CH	011	003	„Reci Rovoamu, sinu Solomonovom, caru Judinom i svem Izrailju u Judi i Venijaminu:
014	2CH	011	004	’Ovako kaže Gospod: ne izlazite da ratujete protiv svoje braće. Neka se svako vrati svojoj kući, jer ova stvar dolazi od mene.’“Tada su poslušali Gospodnje reči i vratili se sa pohoda na Jerovoama.
014	2CH	011	005	Rovoam je prebivao u Jerusalimu i zidao gradove-utvrđenja u Judi.
014	2CH	011	006	Tako je sazidao Vitlejem, Etam, Tekuju,
014	2CH	011	007	Vet-Sur, Sokot, Odolam,
014	2CH	011	008	Gat, Marisu, Zif,
014	2CH	011	009	Adoraim, Lahis, Azeku,
014	2CH	011	010	Saraju, Ajalon i Hevron. To su bili gradovi-utvrđenja u Judi i Venijaminu.
014	2CH	011	011	Kada ih je učvrstio, postavio im je zapovednike i snabdeo ih zalihama hrane, ulja i vina.
014	2CH	011	012	Opremio je sve gradove štitovima, kopljima, ojačao ih silno, tako da su mu pripadali i Juda i Venijamin.
014	2CH	011	013	Sveštenici i Leviti, koji su bili po celom Izrailju, došli su sa svih strana i priklonili mu se.
014	2CH	011	014	Leviti su ostavili pašnjake i imanja i prešli u Judu i Jerusalim, jer su ih Jerovoam i njegovi sinovi odbacili kao Gospodnje sveštenike.
014	2CH	011	015	Jerovoam je postavio svoje sveštenike za žrtvene bregove, za kipove jaraca i teladi koje je napravio.
014	2CH	011	016	Za njima su došli iz svih plemena Izrailja, oni koji su srcem tražili Gospoda, Boga Izrailjevog, da u Jerusalimu prinesu žrtvu Gospodu, Bogu svojih otaca.
014	2CH	011	017	Oni su tri godine jačali i Judino carstvo i Rovoama, Solomonovog sina. Naime, išli su tri godine Davidovim i Solomonovim putem.
014	2CH	011	018	Rovoam je oženio Mahalatu, ćerku Davidovog sina Jerimota, i Avihailu, ćerku Jesejevog sina Elijava,
014	2CH	011	019	koja mu je rodila sinove: Jeusa, Semariju i Zama.
014	2CH	011	020	Posle nje je oženio Mahu, Avesalomovu ćerku, koja mu je rodila Aviju, Ataju, Zizu i Selomita
014	2CH	011	021	Rovoam je voleo Mahu, Avesalomovu ćerku više od svih svojih žena i inoča. Imao je osamnaest žena i šezdeset inoča i izrodilo mu se dvadeset osam sinova i šezdeset ćerki.
014	2CH	011	022	Rovoam je za glavara postavio Mahinog sina Aviju, da bude vladar svojoj braći, jer je želeo da ga zacari.
014	2CH	011	023	Postupao je mudro, pa je neke od sinova izaslao po čitavoj Judi i Venijaminu, po svim gradovima-utvrđenjima i dao im obilje hrane i mnogo žena.
014	2CH	012	001	Kada je Rovoam učvrstio svoje carstvo, osilio se, pa su i on i sav Izrailj napustili Gospodnji Zakon.
014	2CH	012	002	Zbog tog neverstva prema Gospodu, pete godine cara Rovoama, digao se Sisak, car Egipta, protiv Jerusalima,
014	2CH	012	003	sa hiljadu dve stotine bojnih kola, šezdeset hiljada konjanika i nebrojenim mnoštvom Luvimana, Suhimana i Kušana iz Egipta.
014	2CH	012	004	Zauzeo je Judine gradove-utvrđenja i došao do Jerusalima.
014	2CH	012	005	Tada je prorok Semaja došao kod Rovoama i Judinih glavara koji su se zbog Sisaka povukli u Jerusalim. Rekao im je: „Ovako kaže Gospod:’Kao što ste vi ostavili mene, tako i ja ostavljam vas Sisakovim rukama.’“
014	2CH	012	006	I poniziše se i vođe Izrailja i car. Rekli su: „Pravedan je Gospod!“
014	2CH	012	007	A kada je Gospod video da su se ponizili, Semaji dođe Gospodnja reč. Rekao im je: „Ponizili su se i zato ih neću razoriti. Daću im malo izbavljenja i neću Sisakovom rukom izliti svoj gnev na Jerusalim,
014	2CH	012	008	ali će mu biti podanici i saznaće kako je služiti meni, a kako zemaljskim carstvima.“
014	2CH	012	009	Tako je Sisak, car Egipta, ušao u Jerusalim. On je odneo sve blago iz Doma Gospodnjeg, i sve blago iz carevog dvora; sve je odneo. Odneo je i štitove od zlata koje je napravio Solomon.
014	2CH	012	010	Car Rovoam je umesto njih napravio štitove od bronze i poverio ih zapovednicima straže koja je čuvala vrata carevog dvora.
014	2CH	012	011	Kad god je car odlazio u Dom Gospodnji, stražari bi ih donosili, a potom bi ih vraćali u oružarnicu straže.
014	2CH	012	012	Pošto se car ponizio, Gospod je uklonio svoj gnev od njega i nije ga sasvim razorio, jer je u Judi bilo i dobrih stvari.
014	2CH	012	013	Tako je Rovoam ojačao i vladao u Jerusalimu, a imao je četrdeset jednu godinu kada se zacario. Sedamnaest godina je vladao u Jerusalimu, gradu koji je od svih izrailjskih plemena Gospod izabrao da u njemu nastani svoje ime. Majka mu je bila Amonka i zvala se Nama.
014	2CH	012	014	Ipak, činio je zlo i nije svim srcem tražio Gospoda.
014	2CH	012	015	Ostala Rovoamova dela, i sve što je učinio, nije li to zapisano u Knjizi proroka Semaje i u rodoslovu videoca Ida? Rat se stalno vodio između Rovoama i Jerovoama.
014	2CH	012	016	Kad se Rovoam upokojio sa svojim precima, sahranili su ga u Davidovom gradu, a umesto njega se zacario Avija, njegov sin.
014	2CH	013	001	U osamnaestoj godini carevanja Jerovoama, Avija se zacario nad Judom.
014	2CH	013	002	On je vladao tri godine u Jerusalimu. Majka mu se zvala Miheja, ćerka Urila iz Gavaje. Jerovoam i Avija su ratovali.
014	2CH	013	003	Avija je krenuo u okršaj sa četiri stotine hiljada odabranih i odvažnih ratnika, a Jerovoam mu se suprotstavio vojnim redovima od osam stotina hiljada odabranih, najboljih ratnika.
014	2CH	013	004	Avija je stao na vrh Semarajima, brda u Jefremovom gorju i rekao: „Čujte me, ti Jerovoame i svi Izrailjci!
014	2CH	013	005	Zar ne znate da je Gospod Bog Izrailjev Davidu i njegovim potomcima savezom potvrđenim solju zauvek dao carsku vlast nad Izrailjem?
014	2CH	013	006	Ali se Jerovoam, Navatov sin i sluga Davidovog sina Solomona, digao i pobunio protiv svojih gospodara.
014	2CH	013	007	Oko njega su se okupili dokoličari i ništarije, pa nadjačaše Rovoama, Solomonovog sina, koji je bio mlad, plašljivog srca i koji nije mogao da im se odupre.
014	2CH	013	008	I sad, kažete, suprotstavili bi se Gospodnjem carstvu koje je u rukama Davidovih potomaka; vi, veliko mnoštvo i zlatna telad koje vam je kao bogove napravio Jerovoam?
014	2CH	013	009	Zar niste oterali Gospodnje sveštenike, Aronove potomke i Levite? Zar niste sebi postavili sveštenike kao i stanovnici ostalih zemalja? Ko god je došao da se posveti – noseći junca i sedam ovnova – postao je sveštenik lažnih bogova.
014	2CH	013	010	A naš je Bog Gospod, nismo ga zaboravili. Njemu služe sveštenici, Aronovi potomci i Leviti koji su u svakodnevnoj službi.
014	2CH	013	011	Svakog jutra i večeri prinose Gospodu svespalnicu, pale mirisni kad, prinose hleb u redove na čistom stolu, svake večeri pale žiške zlatnih svećnjaka. Mi smo istrajni u dužnostima prema Gospodu Bogu a vi ste ga zaboravili.
014	2CH	013	012	Zato nas predvodi Bog i njegovi sveštenici, da trubama daju znak za bitku sa vama. Sinovi izrailjski, ne ratujte sa Gospodom, Bogom svojih otaca, jer nećete uspeti!“
014	2CH	013	013	Ali Jerovoam je poslao zasedu, da im dođu iza leđa. Tako su ih opkolili – jedni Judi spreda a zaseda otpozadi.
014	2CH	013	014	I kad se okrete Juda – gle – bitka i spreda i otpozadi! Tada zavapiše Gospodu a sveštenici zatrubiše u trube.
014	2CH	013	015	Judejci povikaše ratnim pokličima i na taj njihov poklič Bog – pred Judejcima i Avijom – udari Jerovoama i sav Izrailj.
014	2CH	013	016	Izrailj je pobegao ispred Jude, ali ih je Bog predao u njihove ruke
014	2CH	013	017	pa ih Avija i njegovi ljudi udariše i pobiše mnoge. Naime, sasekli su pet stotina hiljada odabranih Izrailjaca.
014	2CH	013	018	Tada su Izrailjci bili poniženi a Judejci ojačaše jer su se oslonili na Gospoda, Boga svojih otaca.
014	2CH	013	019	Avija je progonio Jerovoama i preoteo mu gradove Vetilj, Jesan i Efron sa njihovim okolnim selima.
014	2CH	013	020	Dok je Avija bio živ Jerovoam se nikada nije oporavio. A onda ga je Gospod udario i Jerovoam je umro.
014	2CH	013	021	Avija se osnažio i doveo sebi četrnaest žena s kojima je izrodio dvadeset dva sina i šesnaest ćerki.
014	2CH	013	022	A sva ostala Avijina dela, sve što je radio i govorio, sve je zapisano u spisima proroka Ida.
014	2CH	014	001	Kad se Avija upokojio sa svojim precima, sahranili su ga u Davidovom gradu. Njegov sin Asa se zacario umesto njega, a u njegovo je vreme u zemlji deset godina vladao mir.
014	2CH	014	002	Asa je činio dobro i pravo u očima Gospoda, njegovog Boga.
014	2CH	014	003	Uklonio je sve tuđinske žrtvenike i žrtvene bregove, porazbijao sve svete stubove i posekao Aštartine stupove.
014	2CH	014	004	Zapovedio je Judi da traže Gospoda, Boga svojih otaca, i da drže njegov Zakon i zapovesti.
014	2CH	014	005	On je iz svih gradova u Judi uklonio žrtvene bregove i stubove u čast sunca, pa je u njegovo vreme carstvo bilo u miru.
014	2CH	014	006	U Judi je izgradio gradove-utvrđenja jer je za vreme njegove vladavine bio mir u zemlji. Tih godina niko nije ratovao sa njim jer mu je Gospod dao mir.
014	2CH	014	007	I on reče Judi: „Hajde da sazidamo ove gradove, da ih opašemo zidinama, kulama, vratima i rešetkama dok je još mir u zemlji. Tražili smo Gospoda, našeg Boga, tražili smo ga i on nam je dao mir sa svih strana.“Tako su gradili i napredovali.
014	2CH	014	008	Asa je imao tri stotine hiljada Judejaca, vojnike sa štitovima i kopljima, kao i dve stotine osamdeset hiljada Venijaminovaca, štitonoša i lukonoša. Sve su to bili najbolji ratnici.
014	2CH	014	009	A Zara Kušanin izađe protiv Ase sa milion vojnika i tri stotine bojnih kola. Došli su do Marise.
014	2CH	014	010	Asa je izašao pred njega. Postrojili su se u bojne redove u dolini Sefati, u Marisi.
014	2CH	014	011	Tada zavapi Asa Gospodu, svom Bogu, i reče: „O, Gospode, tebi nije teško da pritekneš u pomoć nejakome protiv jakog. O, Gospode, naš Bože, na tebe se oslanjamo i u tvoje ime smo izašli na ovo mnoštvo. O, Gospode, ti si naš Bog! Ne dozvoli da te čovek nadvlada!“
014	2CH	014	012	Tada Gospod pred Asom i pred Judom udari Kušite i oni pobegoše.
014	2CH	014	013	Asa i narod koji je bio sa njim su ih gonili do Gerara tako da niko od Kušita nije preživeo. Bili su razbijeni pred Gospodnjim licem i pred njegovom vojskom koja je ponela veliki plen.
014	2CH	014	014	Razorili su i oplenili sve gradove oko Gerara jer je na njima bio strah Gospodnji. Mnogo je plena bilo u tim gradovima.
014	2CH	014	015	Razorili su šatore stočara, zarobili mnoštvo ovaca i kamila pa su se vratili u Jerusalim.
014	2CH	015	001	Na Odidovog sina Azariju je sišao Božiji Duh
014	2CH	015	002	i on ode pred Asu pa mu reče: „Čujte me, Aso, sva Judo i Venijamine! Gospod je sa vama kada ste vi sa njim. Ako ga potražite, daće vam da ga pronađete; ako ga ostavite, ostaviće vas.
014	2CH	015	003	Mnoge su svoje dane Izrailjci bili bez istinitog Boga, bez sveštenika koji poučavaju i bez Zakona.
014	2CH	015	004	Ali u nevolji su se okrenuli Gospodu, Bogu Izrailja; tražili su ga i dao im je da ga pronađu.
014	2CH	015	005	Baš u te dane nije se mirno putovalo, ni mirno živelo, velika je pometnja bila nad svim stanovnicima zemlje.
014	2CH	015	006	Jedan narod je satirao drugi i jedan grad je satirao drugi, a Bog ih je smeo svim nevoljama.
014	2CH	015	007	A vi, budite jaki i neka vam ne klonu ruke jer postoji nagrada za vaša dela.“
014	2CH	015	008	A kada je Asa čuo Odidovo proroštvo, osokolio se i odstranio gadosti iz cele Judine zemlje, iz Venijamina i iz svih gradova koje je osvojio u Jefremovom gorju. Obnovio je i žrtvenik Gospodnji koji je stajao ispred Gospodnjeg trema.
014	2CH	015	009	Tada je okupio sve od Jude i Venijamina, i sve koji su od Izrailja prebegli kod Jefrema, Manasije i Simeuna. Bilo je to mnoštvo koje je videlo da je sa njim Gospod, Bog njegov.
014	2CH	015	010	Okupili su se u Jerusalimu trećeg meseca petnaeste godine Asine vladavine.
014	2CH	015	011	Tog dana su prineli Gospodu na žrtvu nešto od plena koji su poneli: sedam stotina volova i sedam hiljada ovaca.
014	2CH	015	012	Zavetovali su se da će svim srcem i svom dušom tražiti Gospoda, Boga svojih otaca,
014	2CH	015	013	a da će se pogubiti ko to ne bude činio, ko ne bude tražio Gospoda, Boga Izrailjevog: i mlado i staro, i muškarci i žene.
014	2CH	015	014	I zakleše se Gospodu uz povike, klicanja, trube i ovnujske rogove.
014	2CH	015	015	Sva Juda se radovala zakletvi kojom se od srca zaklela. Rado su ga potražili i on im je dao da ga nađu, dao im je Gospod mir sa svih strana.
014	2CH	015	016	Takođe, Asa je svoju majku Mahu uklonio s položaja carice majke, jer je načinila odvratne Aštartine stupove. Asa je posekao stupove i spalio ih u dolini Kidron.
014	2CH	015	017	No, iako nije uklonio uzvišice iz Izrailja, Asino srce je bilo u potpunosti verno sveg njegovog života.
014	2CH	015	018	On je doneo u Božiji Dom stvari koje je njegov otac posvetio: srebro, zlato i posuđe.
014	2CH	015	019	Sve do trideset pete godine Asine vladavine nije bilo rata.
014	2CH	016	001	Trideset šeste godine Asine vladavine, izrailjski car Vasa je krenuo protiv Jude utvrdivši Ramu, da bi sprečio svakoga da dolazi ili odlazi od Ase, cara Judinog.
014	2CH	016	002	Tada je Asa uzeo sve srebro i zlato što je ostalo u riznici Doma Gospodnjeg i u riznici carskog dvora, i poslao ih aramejskom caru Ven-Adadu koji je prebivao u Damasku. Poručio mu je:
014	2CH	016	003	„Neka bude savez između mene i tebe, kao između mog oca i tvog oca. Evo, šaljem ti srebro i zlato; dođi i poništi svoj savez sa Vasom, carem izrailjskim, da bi otišao od mene.“
014	2CH	016	004	Ven-Adad je poslušao Asu, pa je poslao svoje vojne zapovednike da napadnu izrailjske gradove. Osvojio je Ijon, Dan, Avel Vet-Mahu, i sve gradove-skladišta u Neftalimu.
014	2CH	016	005	Kad je to čuo Vasa, prestao je da utvrđuje Ramu i odustao je od njene izgradnje.
014	2CH	016	006	Tada je car Asa uzeo sve Judejce, pa su odneli iz Rame kamenje i drvo, koje je Vasa upotrebio za gradnju. On je s njima utvrdio Gavaju i Mispu.
014	2CH	016	007	U to vreme Asi, caru Jude, dođe videlac Hanani i reče mu: „Pošto si se oslonio na aramejskog cara a ne na Gospoda, Boga svog, pobegla ti je iz ruku vojska aramejskog cara.
014	2CH	016	008	Zar ti nije Gospod, kada si se oslonio na njega, predao u ruke Kušite i Luvimane, a bili su ogromna vojska, s mnoštvom bojnih kola i konjanika?
014	2CH	016	009	Jer Gospodnje oči pomno gledaju po svoj zemlji da on pokaže svoju snagu onima koji su mu naklonjeni celim srcem. Bezumno si postupio u ovome. Od sada ćeš stalno ratovati.“
014	2CH	016	010	Asa se razjario na videoca i bacio ga u tamničke okove, besan zbog svega toga. Baš u to vreme je potlačio još neke od naroda.
014	2CH	016	011	Ostala dela Asina, od prvog do poslednjeg, zar nisu zapisana u Knjizi dnevnika careva Jude i Izrailja?
014	2CH	016	012	Teško su mu obolele noge trideset devete godine vladavine. Ipak, ni u svojoj bolesti nije tražio Gospoda nego lekare.
014	2CH	016	013	Asa se upokojio sa svojim precima četrdeset prve godine svoje vladavine.
014	2CH	016	014	Narod ga je sahranio u Davidovom gradu, u grob koji je iskopao za sebe. Položili su ga u grobnicu koju je on već ispunio raznim vrstama balzama umešanih u vešto spremljenu miomirisnu smesu. U njegovu su čast spalili obilje te smese.
014	2CH	017	001	Na Asinom mestu se zacario njegov sin Josafat i ojačao nad Izrailjem.
014	2CH	017	002	Postavio je vojnike po svim Judinim utvrđenim gradovima; postavio je vojne tabore po Judinoj zemlji i u sve Jefremove gradove koje je osvojio Asa, njegov otac.
014	2CH	017	003	Gospod je bio sa Josafatom a on je u svemu sledio početke puta svog praoca Davida i nije tražio Vale.
014	2CH	017	004	Tražio je Boga svoga oca i živeo po njegovim zapovestima, a ne prema delima Izrailja.
014	2CH	017	005	Gospod je učvrstio carstvo u njegovim rukama a sva Juda je darivala Josafata. Tako mu je pripalo obilje časti i bogatstva.
014	2CH	017	006	Srcem se uzvisio na Gospodnjim putevima pa je ponovo iz Jude uklonio žrtvene bregove i Aštartine stupove.
014	2CH	017	007	Treće godine svoje vladavine poslao je svoje glavare Ven-Haila, Ovadiju, Zahariju, Natanaila i Miheju da poučavaju po Judinim gradovima.
014	2CH	017	008	Sa njima je poslao i Levite: Semaj, Netaniju, Zevadiju, Asaila, Semiramota, Jonatana, Adoniju, Toviju, Tov-Adoniju; i sveštenike Elisama i Jorama
014	2CH	017	009	Oni su poučavali u Judi, a sa sobom su imali Knjigu Gospodnjeg Zakona. Obišli su sve judejske gradove poučavajući narod.
014	2CH	017	010	Strah Gospodnji je obuzeo sva carstva zemalja koje okružuju Judu, pa nijedno od njih nije ratovalo sa Josafatom.
014	2CH	017	011	Neki Filistejci su Josafatu donosili darove i danak u srebru. I neki Arapi su mu doneli stado od sedam hiljada sedam stotina ovnova i isto toliko jaraca.
014	2CH	017	012	Josafat je postajao sve silniji i silniji. U Judi je podigao utvrđenja i gradove-skladišta.
014	2CH	017	013	Imao je mnogo zaliha u Judinim gradovima i mnogo vojnika, hrabrih ratnika u Jerusalimu.
014	2CH	017	014	Ovo su zapovednici po njihovim grupama, po otačkim domovima: Adna, Judin zapovednik nad hiljadama i sa njim tri stotine hiljada hrabrih ratnika;
014	2CH	017	015	pored njega zapovednik Joanan i sa njim dve stotine osamdeset hiljada;
014	2CH	017	016	pored njega Amasija, Zihrijev sin, dobrovoljac za Gospoda, i sa njim dve stotine hiljada hrabrih ratnika.
014	2CH	017	017	Od Venijaminovaca: hrabri ratnik Elijada i sa njim dve stotine hiljada ratnika naoružanih lukovima i štitovima;
014	2CH	017	018	pored njega Jozavad i sa njim stotinu osamdeset hiljada naoružanih za boj.
014	2CH	017	019	Ovi su služili caru pored onih koje je car postavio u utvrđene gradove po celoj Judi.
014	2CH	018	001	Josafat je bio veoma bogat i slavan pa je postao Ahavov zet.
014	2CH	018	002	Posle nekoliko godina otišao je Ahavu u Samariju, a ovaj je za njega i njegove ljude zaklao mnogo ovaca i goveda. Onda ga je nagovarao da krene i napadne Ramot galadski.
014	2CH	018	003	I upita izrailjski car Ahav judejskog cara Josafata: „Hoćeš li poći sa mnom na Ramot galadski?“A on mu odgovori: „Što sam ja, to si ti; moj je narod kao tvoj narod. Krenućemo s tobom u rat.“
014	2CH	018	004	Josafat reče caru izrailjskom: „Zatraži prvo Gospodnji savet.“
014	2CH	018	005	Car izrailjski okupi četiri stotine proroka i reče im: „Da li da pođemo u rat protiv Ramota galadskog ili da se okanemo toga?“Oni mu odgovoriše: „Pođi, jer će ga Bog predati u careve ruke!“
014	2CH	018	006	Josafat upita: „Ima li ovde još neki prorok Gospodnji da ga pitamo?“
014	2CH	018	007	Car izrailjski reče Josafatu: „Postoji još jedan čovek preko koga možemo da pitamo Gospoda, ali ja ga mrzim, jer mi ne prorokuje dobro nego uvek samo zlo. To je Miheja, sin Jemlin.“A Josafat reče: „Neka car ne govori tako.“
014	2CH	018	008	Tada car izrailjski dozva jednog dvoranina i reče: „Brzo dovedi Miheju, sina Jemlinog!“
014	2CH	018	009	Car izrailjski i Josafat, car Judin, obučeni u svoje odore, sedeli su svaki na svome prestolu kod gumna na ulazu samarijske kapije, dok su svi proroci prorokovali pred njima.
014	2CH	018	010	Sedekija, sin Hananin, načini sebi gvozdene rogove i reče: „Govori Gospod:’Ovim ćeš bosti Aramejce, dok ih ne dokrajčiš!’“
014	2CH	018	011	Svi proroci su ovako prorokovali, govoreći: „Idi na Ramot galadski i imaćeš uspeha, jer će ga Gospod dati u careve ruke!“
014	2CH	018	012	Glasnik koji je otišao da pozove Miheju, rekao mu je: „Eno, proroci jednodušno prorokuju što je povoljno za cara. Stoga neka i tvoje reči budu kao njihove; govori caru ono što je povoljno za njega.“
014	2CH	018	013	Miheja odgovori: „Živoga mi Gospoda, govoriću ono što mi moj Bog bude rekao!“
014	2CH	018	014	Kad je došao k caru, car mu reče: „Miheja, da li da idemo u Ramot galadski da ratujemo protiv njega, ili da se okanem toga?“A on mu odgovori: „Idite, imaćete uspeha i daće vam se u vaše ruke.“
014	2CH	018	015	Car mu reče: „Dokle ću te zaklinjati da mi kažeš samo istinu u ime Gospodnje?“
014	2CH	018	016	Miheja reče: „Vidim sav Izrailj raštrkan po gorama, kao stado bez pastira. Gospod reče:’Oni nemaju gospodara; neka se svako vrati kući u miru.’“
014	2CH	018	017	Tada car izrailjski reče Josafatu: „Nisam li ti rekao da mi neće prorokovati ništa dobro, nego samo zlo?“
014	2CH	018	018	Ali [Miheja] reče: „Zato čujte reč Gospodnju! Video sam Gospoda kako sedi na svome prestolu, a sva je nebeska vojska stajala s njegove desne i leve strane
014	2CH	018	019	Gospod reče:’Ko će zavesti Ahava, cara izrailjskog, da pođe na Ramot galadski?’ Jedan je rekao ovako, a drugi onako.
014	2CH	018	020	Jedan duh izađe, stade pred Gospoda i reče:’Ja ću ga zavesti.’ Gospod ga upita:’Kako?’
014	2CH	018	021	On reče:’Izaći ću i biću lažljiv duh u ustima svih njegovih proroka.’ Gospod reče:’Uspećeš da ga zavedeš; idi i učini tako.’
014	2CH	018	022	Gospod je, dakle, stavio lažljivog duha u usta ovih proroka; a Gospod ti objavljuje propast.“
014	2CH	018	023	Tada Sedekija, sin Hananin, priđe, udari Miheju po obrazu i reče: „Zar je Duh Gospodnji otišao od mene da bi govorio tebi?“
014	2CH	018	024	Miheja reče: „Videćeš onoga dana kada budeš išao iz sobe u sobu da se sakriješ.“
014	2CH	018	025	Car izrailjski reče: „Uzmite Miheju i predajte ga Amonu, upravitelju grada, i Joasu, carevom sinu.
014	2CH	018	026	Recite:’Govori car: Bacite ovoga u tamnicu, i hranite ga s malo hleba i vode, dok se ne vratim u miru.’“
014	2CH	018	027	A Miheja mu reče: „Ako se zaista vratiš u miru, onda Gospod nije govorio preko mene.“I još reče: „Čujte, svi narodi!“
014	2CH	018	028	Tako car izrailjski i Josafat, car Judin, krenu na Ramot galadski.
014	2CH	018	029	Car izrailjski reče Josafatu: „Prerušiću se i poći u bitku, a ti obuci svoju odoru.“Car izrailjski se preruši i odu u bitku.
014	2CH	018	030	A car aramejski zapovedi zapovednicima svojih bojnih kola: „Ne upuštajte se u boj ni s velikim ni s malim, već samo s carem izrailjskim.“
014	2CH	018	031	Kad su zapovednici bojnih kola videli Josafata, mislili su: „To je car izrailjski.“Tada su se okrenuli i oborili se na njega. Ali Josafat povika, a Gospod mu je pomogao tako što ih je odbio od njega.
014	2CH	018	032	Kad su zapovednici bojnih kola videli da to nije car izrailjski, okrenuli su se od njega.
014	2CH	018	033	Međutim, neko nasumce odape luk i ustreli cara izrailjskog između sastava njegovog oklopa. On reče svome vozaču: „Okreni kola i izvedi me iz bitke, jer sam ranjen.“
014	2CH	018	034	Ljuta se bitka vodila celog tog dana, ali se izrailjski car držao na nogama u bojnim kolima naspram Aramejaca. Umro je kada je sunce zašlo.
014	2CH	019	001	A kada se Josafat, car Jude, mirno vratio u Jerusalim, svojoj kući,
014	2CH	019	002	susreo ga je videlac Juj, Hananin sin. On reče caru Josafatu: „Pomažeš podlacima i voliš one što mrze Gospoda? Zato se Gospod gnevi na tebe.
014	2CH	019	003	Ali, našlo se i nešto dobro kod tebe, jer si uklonio Aštartine stupove iz zemlje i usmerio si svoje srce da traži Boga.“
014	2CH	019	004	Josafat je prebivao u Jerusalimu. Ponovo je obišao narod od Vir-Saveje do gorja u Jefremu i vratio ga Gospodu, Bogu njihovih otaca.
014	2CH	019	005	Postavio je sudije po zemlji, po svim Judinim utvrđenim gradovima, od grada do grada.
014	2CH	019	006	Sudijama je rekao: „Pazite šta radite! Jer ne sudite za ljude već za Gospoda koji je sa vama dok sudite.
014	2CH	019	007	Zato se bojte Gospoda, pazite kako radite. Naš Gospod Bog nije nepravedan, pristrasan i podmitljiv.“
014	2CH	019	008	Josafat je i u Jerusalimu postavio neke Levite, sveštenike i glavare izrailjskih otačkih domova za Gospodnji sud i parnice Jerusalimljana.
014	2CH	019	009	Zapovedio im je: „Radite ovo u bogobojaznosti, verno i celim srcem.
014	2CH	019	010	U svim slučajevima koji vam se dodele od vaše braće koja prebivaju u svojim gradovima – a tiču se ubistva, Zakona, zapovesti, propisa, uredaba – upozorite ih da ne skrive Gospodu, da gnev ne dođe na vas i vašu braću. Radite tako i nećete biti krivi.
014	2CH	019	011	Dakle, Prvosveštenik Amarija će vam zapovedati u svakoj stvari Gospodnjoj. Zevadija, sin Ismailov i vladar Judinog doma će vam zapovedati u svim carskim poslovima, a Leviti će upravljati pred vama. Budite odvažni i radite! Neka je Gospod sa dobrima!“
014	2CH	020	001	Posle ovoga su Moavci, Amonci i neki od Meunita napali Josafata.
014	2CH	020	002	Došli su neki ljudi kod Josafata i obavestili ga: „Veliko mnoštvo nadire sa druge strane mora, od Edoma dolaze na tebe. Eno ih u Hasason-Tamaru, to jest u En-Gedi.“
014	2CH	020	003	Josafat se uplašio, pa je okrenuo lice da traži Gospoda i po celoj Judi je proglasio post.
014	2CH	020	004	Tada se Judejci okupiše da traže pomoć od Gospoda. Iz svih Judinih gradova su dolazili da traže Gospoda.
014	2CH	020	005	Josafat je stao pred zbor Judejaca i Jerusalimljana, u Domu Gospodnjem pred novim dvorištem
014	2CH	020	006	i reče: „O, Gospode, Bože naših otaca! Nisi li ti Bog na nebesima i ne vladaš li nad carstvima svih naroda? Nije li u tvojoj ruci sila i moć, i niko ne može da ti se odupre?
014	2CH	020	007	Zar ti nisi odagnao stanovnike ove zemlje ispred Izrailja, tvoga naroda, i dao je doveka potomcima tvog prijatelja Avrahama?
014	2CH	020	008	Oni su se nastanili u njoj i u njoj izgradili Svetilište tvom imenu, rekavši:
014	2CH	020	009	’Ako nas zadese pošast, mač osude, pomor, glad, stajaćemo pred ovim Domom i pred tobom – jer ovaj Dom nosi tvoje ime – i zavapićemo u svojoj nevolji, a ti nas čuj i spasi.’
014	2CH	020	010	A sada su ovde Amonci, Moavci i još neki sa gore Sir. Nisi dozvolio Izrailju kada je izašao iz Egipta da prođe preko njihove zemlje, pa je morao da ih zaobilazi, a nije ih istrebio.
014	2CH	020	011	I sad nam vraćaju tako što su došli da nas oteraju sa tvog poseda koji si nam ti dao u nasledstvo.
014	2CH	020	012	O, Bože naš, zar im nećeš suditi? U nama nema snage pred ovim velikim mnoštvom koje dolazi na nas. Ne znamo šta da uradimo. Naše su oči uprte u tebe!“
014	2CH	020	013	Sva je Juda stajala pred Gospodom sa svojom decom, sa ženama i sinovima.
014	2CH	020	014	I tada je na Levita Jazila – Zaharijevog sina, Venajinog sina, Jeielovog sina, Matanijevog sina – Asafovog potomka, usred zbora došao Duh Gospodnji.
014	2CH	020	015	On reče: „Pazite dobro, svi Judejci i Jerusalimljani, i ti, caru Josafate! Ovako vam govori Gospod:’Vi se ne plašite i ne klonite srcem pred ovim velikim mnoštvom, jer ova bitka nije vaša nego Gospodnja.
014	2CH	020	016	Sutra siđite na njih dok se budu uspinjali uz Zis i naći ćete ih na kraju doline, pred pustinjom Jeruil.
014	2CH	020	017	Ne borite se u ovoj bici. Stanite, postavite se i gledajte kako će vas Gospod izbaviti, o, Judo i Jerusalime! Ne plašite se i ne klonite srcem! Sutra izađite pred njih jer je Gospod sa vama!’“
014	2CH	020	018	Tada se Josafat poklonio licem do zemlje, a svi su Judejci i Jerusalimljani pali ničice pred Gospodom i poklonili mu se.
014	2CH	020	019	Ustali su Leviti, potomci Katovi i potomci Korejevi da na sav glas slave Gospoda, Boga Izrailjevog.
014	2CH	020	020	Tako su ujutru rano ustali i otišli u Tekuja pustinju. Kada su izlazili, Josafat stade i reče: „Čujte me, Judejci i Jerusalimljani! Verujte u Gospoda, svoga Boga, i održaćete se; verujte prorocima njegovim i uspećete.“
014	2CH	020	021	Onda se posavetovao sa narodom i postavio one koji pevaju Gospodu i one u svetoj odeći, da idu pred vojskom i slave ga: „Hvalite Gospoda jer je milost njegova doveka.“
014	2CH	020	022	Kada su počeli radosno da kliču i slave, Gospod postavi zasedu Amoncima, Moavcima i još nekima sa gore Sir, koji su krenuli na Judu. Tako su bili poraženi.
014	2CH	020	023	Naime, Amonci i Moavci su ustali na one sa gore Sir da ih sasvim unište i istrebe. A kada su ih istrebili, počeli su međusobno da se satiru.
014	2CH	020	024	Judejci su stigli do stražarnice u pustinji kada su pogledali na mnoštvo – gle, mrtvaci leže po zemlji. Niko nije preživeo.
014	2CH	020	025	Tada su Josafat i njegov narod počeli da plene njihov tabor. Našli su obilje vrednosti i dragocenosti na mrtvacima, toliko plena da ga nisu mogli poneti. Toliko je toga bilo da su tri dana plenili po taboru.
014	2CH	020	026	Četvrtog dana su se okupili u dolini Veraha gde su blagoslovili Gospoda. Zato je narod nazvao ovo mesto „Dolina blagoslova“, kako se i zove sve do danas.
014	2CH	020	027	Tada su se, s Josafatom na čelu, u Jerusalim vratili svi Judejci i Jerusalimljani. Radovali su se jer ih je Gospod obradovao nad njihovim neprijateljima.
014	2CH	020	028	Došli su u Jerusalim, u Dom Gospodnji sa lirama, harfama i trubama.
014	2CH	020	029	Strah Gospodnji je zahvatio sva carstva zemalja kada su čula da se Gospod borio sa neprijateljima Izrailja.
014	2CH	020	030	Josafatovo carstvo je bilo u miru i Bog njegov mu je dao počinak svuda unaokolo.
014	2CH	020	031	Josafat je vladao nad Judom, a bilo mu je trideset pet godina kada se zacario. Dvadeset pet godina je vladao u Jerusalimu. Majka mu se zvala Azuva, ćerka Silejeva.
014	2CH	020	032	On je sledio puteve svoga oca Ase i nije odstupao od toga, nego je činio što je pravo u Gospodnjim očima.
014	2CH	020	033	Ipak, uzvišice nisu bile uklonjene; narod još uvek nije usmerio srce Bogu svojih otaca.
014	2CH	020	034	Ostalo o Josafatu, od početka do kraja, nije li to zapisano u Knjizi Juja, Hananinog sina, koja je uvrštena u Knjigu dnevnika careva Izrailjevih?
014	2CH	020	035	Nakon toga se Josafat, car Jude, udružio sa izrailjskim carem Ohozijom koji je činio bezakonje.
014	2CH	020	036	Udružio se sa njim i napravio lađe u Esion-Geveru da plove za Tarsis
014	2CH	020	037	Tada je Eliezer iz Marise, Dodov sin, prorokovao Josafatu: „Kako si se ti udružio sa Ohozijom, tako će Gospod razbiti tvoja dela!“I lađe se razbiše tako da nisu mogle da otplove za Tarsis.
014	2CH	021	001	Kad se Josafat upokojio sa svojim precima, sahranili su ga s njegovim precima u Davidovom gradu. Na njegovo mesto se zacario njegov sin Joram.
014	2CH	021	002	Njegova braća, Josafatovi sinovi, su bili Azarija, Jehilo, Zaharija, Azarija, Mihailo i Sefatija – svi deca Josafata, izrailjskog cara.
014	2CH	021	003	Otac im je dao mnoge darove: srebro, zlato, dragocenosti, zajedno sa Judinim utvrđenim gradovima. A carstvo je dao Joramu, svom prvencu.
014	2CH	021	004	Joram se izdigao nad carstvom svog oca, osilio se i mačem pobio svu svoju braću i neke od glavara Izrailja.
014	2CH	021	005	Trideset dve godine je bilo Joramu kad se zacario, a vladao je osam godina u Jerusalimu.
014	2CH	021	006	On je išao stopama izrailjskih careva, kao što je činio dom Ahavov, jer mu je Ahavova ćerka bila žena. Činio je što je zlo u očima Gospodnjim.
014	2CH	021	007	Ipak, Gospod nije hteo da uništi Davidov dom zbog saveza koji je sklopio sa Davidom, pošto mu je obećao da će dati svetiljku njegovim potomcima doveka.
014	2CH	021	008	U njegove dane se Edom pobunio protiv Jude, pa je postavio cara nad sobom.
014	2CH	021	009	Joram je otišao sa svojim zapovednicima, sa svim bojnim kolima. Ustao je noću i napao Edomce, koji su opkolili njega i zapovednike bojnih kola.
014	2CH	021	010	Tako se Edom otrgao od Jude sve do danas. U to vreme se pobunila i Livna protiv njegove vlasti, jer je zaboravio Gospoda, Boga svojih otaca.
014	2CH	021	011	Takođe, podigao je uzvišice u brdima Jude, učinio da se stanovnici Jerusalima odaju bludu, a i Judu je zaveo.
014	2CH	021	012	Tada mu je došlo pismo proroka Ilije s porukom: „Govori Gospod, Bog tvog pretka Davida:’Zato što nisi sledio puteve svog oca Josafata i puteve Judinog cara Ase,
014	2CH	021	013	nego si sledio puteve careva izrailjskih; zato što si učinio da se stanovnici Jude i Jerusalima odaju bludu, kao što je činio dom Ahavov; zato što si pobio bolje od sebe, svoju braću iz očevog doma;
014	2CH	021	014	evo, Gospod će udariti velikim zlom tvoje žene, tvoje sinove i svu tvoju imovinu,
014	2CH	021	015	a tebe teškom bolesti creva, dok ti dan po dan sva creva od bolesti ne iscure.’“
014	2CH	021	016	I podiže Gospod na Jorama duh u Filistejcima i Arapima koji žive pored Kušana.
014	2CH	021	017	Oni su napali Judu, provalili u nju i poharali svu imovinu koja se našla u carevom dvoru, njegove sinove i žene, tako da mu nije ostao nijedan sin osim najmlađeg Joahaza.
014	2CH	021	018	Posle toga Gospod ga je udario bolešću creva kojoj nije bilo leka.
014	2CH	021	019	Tako su prolazili dani sve dok mu nakon dve godine creva nisu iscurila od bolesti. Umro je u teškim mukama. Ipak, narod nije za njim pogrebno palio kao što je palio za njegovim precima.
014	2CH	021	020	Imao je trideset dve godine kada se zacario a osam godina je vladao u Jerusalimu. Niko nije žalio za njim. Narod ga je sahranio u Davidovom gradu ali ne i u carskim grobnicama.
014	2CH	022	001	Stanovnici Jerusalima su umesto njega zacarili Ohoziju, njegovog najmlađeg sina, jer su sve starije sinove pobile pljačkaške bande koje su sa Arapima došle u tabor. Tako se zacario Ohozija, sin Judinog cara Jorama.
014	2CH	022	002	Ohoziji je bilo dvadeset dve godine kad se zacario, a vladao je jednu godinu u Jerusalimu. Majka mu se zvala Gotolija, ćerka Amrija.
014	2CH	022	003	Išao je stopama doma Ahavovog, pošto ga je majka savetovala da opako postupa,
014	2CH	022	004	čineći što je zlo u očima Gospodnjim, kao dom Ahavov. Oni su mu, na njegovu propast, bili savetnici posle smrti njegovog oca.
014	2CH	022	005	Čineći po njihovom savetu Ohozija je sa Joramom, sinom izrailjskog cara Ahava, krenuo u rat protiv Azaila, cara aramejskog, u Ramot galadski, ali Aramejci raniše Jorama.
014	2CH	022	006	Joram se povukao u Jezrael da zaleči rane, koje je zadobio u Rami, dok je ratovao sa Azailom, carem aramejskim. I Azarija, sin Jorama, cara Judinog, siđe u Jezrael da vidi Jorama, sina Ahavovog, jer je bio ozbiljno ranjen.
014	2CH	022	007	Od Gospoda je došao pad Ohozije zbog toga što je otišao Joramu. Jer kada je došao, krenuo je sa Joramom na Juja, Nimsijevog sina, koga je Gospod pomazao da istrebi Ahavov dom.
014	2CH	022	008	A kada je Juj izvršavao osudu nad Ahavovim domom, naišao je na Judine glavare i Ohozijine bratance kako služe Ohoziju, pa ih je pogubio.
014	2CH	022	009	Onda je tragao za Ohozijom koga je narod zarobio dok se skrivao u Samariji, pa su ga doveli Juju i pogubili. Sahranili su ga i rekli: „Bio je sin Josafata koji je tražio Gospoda svim srcem.“I niko iz Ohozijine kuće nije mogao da zadrži carsku vlast.
014	2CH	022	010	Kad je Gotolija, majka Ohozijina, videla da joj je poginuo sin, ustala je i pobila sav carski rod Judinog doma.
014	2CH	022	011	Međutim, Josaveja, ćerka cara, uzme Joasa, sina Ohozijinog, i ukrade ga između carevih sinova, koje su ubijali. Stavila ga je u spavaću sobu s njegovom dojiljom – Josaveja, ćerka cara Jorama i žena sveštenika Jodaja – i sakrila ga od Gotolije, jer je bila Ohozijina sestra, te ga ova nije ubila.
014	2CH	022	012	Bio je s njima sakriven u Domu Božijem šest godina, sve dok je Gotolija vladala nad zemljom.
014	2CH	023	001	Sedme godine se Jodaj ohrabrio i uzeo zapovednike nad stotinama sa kojima je sklopio savez: Azariju, sina Jeroamovog; Ismaila, sina Joananovog; Azariju, sina Ovidovog; Masiju, sina Adajinog; Elisafata, sina Zihrijevog.
014	2CH	023	002	Oni su obišli Judu i okupili Levite iz svih Judinih gradova i glavare otačkih domova Izrailja, pa dođoše u Jerusalim.
014	2CH	023	003	I svi okupljeni načiniše savez sa carem u Domu Božijem. A on im reče: „Evo carevog sina! On će biti car, kao što je govorio Gospod za Davidove sinove.
014	2CH	023	004	Ovako ćete uraditi: neka trećina vas koji subotom dolazite kao sveštenici i Leviti budu vratari pragova.
014	2CH	023	005	Trećina neka bude u carevom dvoru, trećina na vratima podnožja a sav narod neka bude u dvorištima Doma Gospodnjeg.
014	2CH	023	006	I neka niko ne ide u Dom Gospodnji osim sveštenika i Levita koji služe. Oni neka ulaze jer su posvećeni, a sav narod neka drži Gospodnju stražu.
014	2CH	023	007	Neka Leviti okruže cara, svaki čovek u krugu sa svojim oružjem u ruci, pa neka bude ubijen ko uđe u Dom, neka budu uz cara i kad ulazi i kad izlazi.“
014	2CH	023	008	Leviti i svi Judejci su uradili kako im je sveštenik Jodaj zapovedio. Svaki je doveo svoje ljude, one koji stupaju na dužnost u subotu, i one koji se razrešavaju dužnosti u subotu, jer Jodaj nije raspustio svešteničke redove.
014	2CH	023	009	Sveštenik Jodaj je stotnicima dao koplja i štitove, i štitove cara Davida koji su bili u Domu Božijem.
014	2CH	023	010	Onda je postavio sve ljude oko cara, svakog sa mačem u ruci, od južne strane do severne strane Doma, kod žrtvenika i kod Doma.
014	2CH	023	011	Tada su izveli carevog sina, stavili na njega krunu i dali mu Svedočanstvo. Zatim su ga zacarili i pomazali Jodaj i njegovi sinovi. Govorili su: „Živeo car!“
014	2CH	023	012	Kad je Gotolija čula kako narod i straža uzvikuju i kliču caru, došla je k narodu u Dom Gospodnji.
014	2CH	023	013	Obazrevši se, ugledala je cara kako stoji uz svoj stub, na ulazu, sa zapovednicima i trubačima pored cara. Sav se narod zemlje veselio i trubio u trube a pevači sa instrumentima su pevali i predvodili slavljenje. Tada Gotolija razdra svoju odeću i povika: „Izdaja, izdaja!“
014	2CH	023	014	Na to sveštenik Jodaj izvede stotnike, koji su upravljali vojskom i reče im: „Izvedite je kroz redove, i ako neko pođe za njom neka bude posečen.“Naime, sveštenik je rekao: „Ne smete da je ubijete u Domu Gospodnjem.“
014	2CH	023	015	Zgrabili su je, i kad je prošla kroz konjski ulaz u carski dvor, pogubili su je.
014	2CH	023	016	A sveštenik Jodaj je sklopio savez između sebe, sveg naroda i cara, da budu narod Gospodnji.
014	2CH	023	017	Zatim je sav narod otišao u Valov hram i srušio ga. Srušili su njegove žrtvenike, njegove likove su izlomili a Valovog sveštenika Matana su ubili ispred žrtvenika.
014	2CH	023	018	A Jodaj je postavio stražu kod Doma Gospodnjeg pod nadzor levitskog sveštenstva, koje je David razdelio da u Domu Gospodnjem prinose žrtve svespalnice Gospodu, kako je napisano u knjizi Mojsijevog Zakona – s radošću i s pesmama, po Davidovim uputstvima.
014	2CH	023	019	Postavio je čuvare na vrata Doma Gospodnjeg kako ne bi ušao niko ko je po bilo čemu nečist.
014	2CH	023	020	Zatim je poveo stotnike, moćnike, narodne glavare i sav narod zemlje, pa su ispratili cara od Doma Gospodnjeg do Gornjih vrata carskog dvora. Tako postave cara na carski presto.
014	2CH	023	021	Sav se narod zemlje radovao, a grad je utihnuo kad su Gotoliju pogubili mačem.
014	2CH	024	001	Joasu je bilo sedam godina kad se zacario, i vladao je četrdeset godina u Jerusalimu. Majka mu se zvala Sivija iz Vir-Saveje.
014	2CH	024	002	On je činio ono što je pravedno u Gospodnjim očima dok je sveštenik Jodaj bio živ.
014	2CH	024	003	Jodaj mu je doveo dve žene sa kojima je izrodio sinove i ćerke.
014	2CH	024	004	Nakon toga Joas je od srca odlučio da obnovi Dom Gospodnji.
014	2CH	024	005	Okupio je sveštenike i Levite pa im je rekao: „Idite u Judine gradove i sakupite novac iz čitavog Izrailja, iz godine u godinu, da obnovimo Dom vašeg Boga. Požurite s poslom!“Ali Leviti nisu radili brzo.
014	2CH	024	006	Onda je car pozvao glavara Jodaja. Rekao mu je: „Zašto ne zahtevaš od Levita da ti iz Jude i Jerusalima donesu porez Mojsija, sluge Gospodnjeg, porez zbora izrailjskog za Šator svedočanstva?
014	2CH	024	007	Jer Gotolija, ta pokvarena žena i njeni sinovi sledbenici, su provalili u Dom Božiji. I još su sve svete predmete Gospodnjeg Doma upotrebili za Vale.“
014	2CH	024	008	Tada car naredi i oni napraviše kovčeg koji su stavili napolje, kod vrata Gospodnjeg Doma.
014	2CH	024	009	Proglasili su Judom i Jerusalimom da se Gospodu donosi porez Mojsija, sluge Božijeg, propisan Izrailju u pustinji.
014	2CH	024	010	Ovo se dopalo glavarima i svem narodu pa su donosili i ubacivali u kovčeg dok ga nisu napunili.
014	2CH	024	011	U određeno vreme bi neko od Levita doneo kovčeg carevim službenicima, kada bi videli da ima mnogo novca. Došli bi carev pisar i nadglednik Prvosveštenika pa bi istresli kovčeg i uzeli novac. Onda bi vratili kovčeg na njegovo mesto. Ovo su radili iz dana u dan i tako su sakupili mnogo novca.
014	2CH	024	012	Car i Jodaj su dali novac nadglednicima na poslovima dela službe Gospodnjeg Doma. Unajmili su klesare i tesare da obnove Gospodnji Dom, kao i one koji su vešti sa gvožđem i bronzom, da poprave Dom Gospodnji.
014	2CH	024	013	Nadglednici su prionuli na posao a radovi su napredovali pod njihovim nadzorom. Obnovili su Dom Božiji prema merama i učvrstili ga.
014	2CH	024	014	I čim su ga završili doneli su pred cara i Jodaja preostali novac, pa je neko napravio posuđe za Gospodnji Dom: posuđe za služenje, za žrtvovanje, kadionice, pribor od zlata i srebra. Prinosili su svespalnicu u Domu Gospodnjem stalno, kroz sve dane Jodajevog života.
014	2CH	024	015	Jodaj je ostareo i umro nasitivši se života. Imao je stotinu trideset godina kada je umro.
014	2CH	024	016	Narod ga je sahranio u Davidovom gradu među careve. Činio je dobro u Izrailju i Bogu i njegovom Domu.
014	2CH	024	017	Nakon Jodajeve smrti dođu glavari Jude i duboko se poklone caru, a car ih je saslušao.
014	2CH	024	018	Ali oni napustiše Dom Gospoda, Boga svojih otaca. Obožavali su Aštartine stupove i idole, pa je zbog tog greha došao gnev na Judu i Jerusalim.
014	2CH	024	019	I on je poslao proroke među njih da ih vrate nazad Gospodu. Ali kada su svedočili protiv njih, ovi ih nisu slušali.
014	2CH	024	020	Tada se Duh Božiji spustio na Zahariju, sina sveštenika Jodaja, i on stade pred narod i reče im: „Govori Gospod:’Zašto prestupate Gospodnje zapovesti? Zato nećete napredovati. Zato što ste zaboravili Gospoda i on je zaboravio vas.’“
014	2CH	024	021	A oni su skovali zaveru protiv njega pa su ga kamenovali po carevoj zapovesti u dvorištu Doma Gospodnjeg.
014	2CH	024	022	Car Joas nije zapamtio odanost koju mu je iskazao njegov otac Jodaj, pa je pogubio njegovog sina, koji reče dok je umirao: „Neka Gospod vidi i neka on uzvrati!“
014	2CH	024	023	A kada se navršila godina, aramejska vojska je izašla na njega. Napali su Judu i Jerusalim i pobili sve narodne glavare, a sav svoj plen su poslali caru u Damask.
014	2CH	024	024	Iako je aramejska vojska bila ljudstvom malobrojna, Gospod je u njihove ruke predao veoma veliku vojsku, zato što su ovi zaboravili Gospoda, Boga njihovih otaca. Tako su izvršili sud nad Joasom.
014	2CH	024	025	Kada su otišli od njega ostavili su ga u teškim bolestima. Protiv njega su se zaverile njegove lične sluge zbog krvoprolića nad sinom sveštenika Jodaja. Ubili su ga u postelji. Kada je umro sahranili su ga u Davidovom gradu ali ne u grobnicama careva.
014	2CH	024	026	A ovo su zaverenici protiv njega: Zavad, sin Simeate Amonke i Jozavad, sin Simrite Moavke.
014	2CH	024	027	O njegovim sinovima, o mnogim proroštvima protiv njega i o obnovi Doma Božijeg, zapisano je u spisima Knjige o carevima. Umesto njega zacario se njegov sin Amasija.
014	2CH	025	001	Amasiji je bilo dvadeset pet godina kad je postao car, a vladao je dvadeset devet godina u Jerusalimu. Majka mu se zvala Joadana iz Jerusalima
014	2CH	025	002	Činio je što je pravo u Gospodnjim očima, ali ne celim srcem.
014	2CH	025	003	Kad se carstvo učvrstilo pod njegovom vlašću, pobio je sluge koje su ubile njegovog oca cara.
014	2CH	025	004	Ipak, nije pogubio sinove ubica, prema onome što je napisano u knjizi Mojsijevog Zakona, gde je Gospod zapovedio: „Neka se očevi ne pogubljuju zbog svojih sinova, i neka se sinovi ne pogubljuju zbog svojih očeva; svako treba da bude pogubljen za svoj greh.“
014	2CH	025	005	Tako je Amasija okupio Judejce i postavio im po otačkim domovima zapovednike nad hiljadama i zapovednike nad stotinama za čitavu Judu i Venijamin. Kada je prebrojao ljude od dvadeset godina pa naviše, izračunao je da ih ima tri stotine hiljada odabranih, onih koji idu u rat sa kopljem i velikim štitom.
014	2CH	025	006	Iz Izrailja je unajmio stotinu hiljada jakih ratnika za stotinu srebrnih talanata.
014	2CH	025	007	Ali dođe mu čovek Božiji i reče: „O, care! Neka izrailjska vojska ne ide sa tobom, jer Gospod nije sa Izrailjem, sa svim tim potomcima Jefremovim.
014	2CH	025	008	A ako odeš, ti navali junački u boj, a Bog će te srušiti pred neprijateljima. Jer u Bogu je snaga da pomogne i da sruši.“
014	2CH	025	009	Amasija odgovori čoveku Božijem: „A šta da radim sa stotinu talanata koje sam platio izrailjskim četama?“Čovek Božiji mu reče: „Gospod ima da ti da mnogo više od toga.“
014	2CH	025	010	Amasija je razdvojio čete koje su mu došle od Jefrema i poslao ih u njihovo mesto, ali se plamen njihovog besa razjario na Judejce. Vratili su se u njihovo mesto u kipećem besu.
014	2CH	025	011	Amasija se ohrabrio, poveo svoje ljude i otišao u Slanu dolinu gde je pobio deset hiljada stanovnika Sira.
014	2CH	025	012	Judejci su zarobili deset hiljada živih, odveli ih na vrh litice i odande ih bacili tako da su se svi smrskali.
014	2CH	025	013	A vojnici četa koje je Amasija vratio, da ne idu sa njim u borbu, poharaše gradove u Judi od Samarije do Vet-Orona. Pobili su tri hiljade i oteli mnogo plena.
014	2CH	025	014	Kada se Amasija vratio nakon što je porazio Edomce, doneo je bogove sirskog naroda. Postavio ih je sebi za bogove, padao ničice pred njima i kadio im.
014	2CH	025	015	Ali planu Gospodnji gnev na Amasiju i on mu posla proroka koji mu reče: „Zašto si tražio bogove naroda koji nisu mogli sopstveni narod da izbave iz tvoje ruke?“
014	2CH	025	016	Dok je on još govorio, car mu reče: „Jesmo li mi tebe postavili za carevog savetnika? Prestani! Zašto da te pogubimo?“Prorok je prestao ali mu je rekao: „Znam da je Gospod odlučio da te uništi zbog ovoga što si uradio, što nisi poslušao moj savet.“
014	2CH	025	017	Amasija, car Jude, se posavetovao i onda poslao poruku Joasu, sinu Joahazovom, sinu Jujevom, caru izrailjskom: „Izađi mi na megdan.“
014	2CH	025	018	Joas, car izrailjski, je poslao poruku Amasiji, caru Judinom, govoreći: „Trn je livanski poslao poruku kedru livanskom, govoreći:’Daj svoju ćerku mome sinu za ženu’, ali je divlja zver livanska izgazila trn.
014	2CH	025	019	Gle, ti kažeš da si potukao Edom, pa si se poneo. Uživaj u svojoj slavi, ali ostani kući. Zašto prizivaš nevolju na svoju i Judinu propast?“
014	2CH	025	020	Ali Amasija nije slušao jer je od Boga bilo određeno da ih preda neprijatelju u ruke jer su tražili bogove Edoma.
014	2CH	025	021	Tako je Joas, car izrailjski, pošao u boj. On i car Amasija, car Judin, su se sukobili kod Vet-Semesa, koji pripada Judi.
014	2CH	025	022	No, Izrailj je porazio Judu, pa su svi pobegli svojim kućama.
014	2CH	025	023	Joas, car izrailjski, je zarobio Judinog cara Amasiju, sina Joasa, sina Joahazova, kod Vet-Semesa. Zatim ga je doveo u Jerusalim i srušio jerusalimski zid od Jefremovih vrata do Ugaonih vrata, u dužini od četiri stotine lakata.
014	2CH	025	024	Uzeo je sve zlato i srebro i sve posuđe koje se našlo u Domu Božijem, kod Ovid-Edoma i u carevim riznicama, kao i taoce, pa se vratio u Samariju.
014	2CH	025	025	A Amasija, sin Joasov, car Judin, je živeo petnaest godina nakon smrti Joasa, cara izrailjskog, sina Joahazovog.
014	2CH	025	026	Ostala Amasijina dela, od prvog do poslednjeg, nije li to zapisano u Knjizi dnevnika careva Judinih i izrailjskih?
014	2CH	025	027	Od kada se Amasija odvratio od Gospoda protiv njega su skovali zaveru u Jerusalimu, te je pobegao u Lahis. No, poslali su ljude za njim i ubili ga tamo.
014	2CH	025	028	Doneli su ga na konjima i sahranili ga sa njegovim precima u Judinom gradu.
014	2CH	026	001	Ozija je imao šesnaest godina kada ga je sav Judin narod zacario umesto njegovog oca Amasije.
014	2CH	026	002	On je izgradio Elat koji je vratio Judi, nakon što je car počinuo sa svojim precima.
014	2CH	026	003	Oziji je bilo šesnaest godina kad je postao car, a vladao je pedeset dve godine u Jerusalimu. Majka mu se zvala Jeholija iz Jerusalima.
014	2CH	026	004	Činio je što je pravedno u očima Gospodnjim, sve kako je činio i njegov otac Amasija.
014	2CH	026	005	On je tražio Boga u vreme Zaharije koji je razumeo Božija viđenja. I u vreme kada je tražio Gospoda, Bog mu je dao da napreduje.
014	2CH	026	006	Otišao je i zaratio protiv Filistejaca. Srušio je zidine Gata, zidine Javne i zidine Azota, sazidao je gradove oko Azota i među Filistejcima.
014	2CH	026	007	Bog mu je pomogao protiv Filistejaca i Arapa koji su prebivali u Gurvalu, i protiv Meunjana.
014	2CH	026	008	Amonci su Oziji plaćali danak, tako da se njegovo ime pročulo do granica Egipta. Toliko je bio osilio.
014	2CH	026	009	Ozija je sazidao kule u Jerusalimu kod Ugaonih vrata, kod vrata na dolini, na uglu zida i učvrstio ih je.
014	2CH	026	010	Sazidao je kule u pustinji, iskopao mnogo bunara jer su mnoga stada u nizijama i ravnicama bila njegova. Imao je ratare i vinogradare u planinama i voćnjacima, jer je voleo rad na zemlji.
014	2CH	026	011	Ozija je imao vojsku za borbu, one koji u četama idu u rat po broju koji su popisali pisar Jeiel i nadglednik Masija, pod vođstvom carevog zapovednika Hananije.
014	2CH	026	012	Ukupan broj glavara otačkih domova, hrabrih ratnika, je bio dve hiljade šest stotina.
014	2CH	026	013	Oni su zapovedali vojnom silom od tri stotine sedam hiljada pet stotina ratnika, sposobnih da snažno pomognu caru pred neprijateljem.
014	2CH	026	014	Ozija je za njih, za čitavu vojsku, spremio štitove, koplja, kacige, oklope, lukove i kamenje za praćke.
014	2CH	026	015	U Jerusalimu je napravio ratne sprave, umotvorine izumitelja, da budu na kulama i na uglovima, i odapinju strele i veliko kamenje. Tako se njegovo ime pročulo jer mu se predivno pomagalo sve dok nije ojačao.
014	2CH	026	016	I, zbog sve te snage, srce mu se uzoholilo dok nije sebe upropastio. Radio je neverno protiv Gospoda, svog Boga, pa je otišao u Gospodnji Dom i kadio na kadionom žrtveniku.
014	2CH	026	017	Za njim je došao sveštenik Azarija zajedno sa Gospodnjim sveštenicima, sa osamdesetoricom odvažnih ljudi.
014	2CH	026	018	Suprotstavili su se caru Oziji i rekli mu: „Nije tvoje, Ozija, da kadiš Gospodu, već na sveštenicima, na potomcima Aronovim koji su posvećeni da kade. Izađi iz Svetilišta! Neverno si postupio i neće ti biti na čast od Gospoda Boga.“
014	2CH	026	019	Ozija se razbesneo dok je u ruci držao kadionicu da kadi. I dok je besneo na sveštenike na čelu mu je izbila guba, tu pred sveštenicima u Gospodnjem Domu i pred kadionim žrtvenikom.
014	2CH	026	020	Prvosveštenik Azarija i svi sveštenici ga pogledaju i – gle – na čelu mu je bila guba. I oni ga žurno odande izvedoše, a i sam je požurio da izađe jer ga je Gospod udario.
014	2CH	026	021	Ozija je bio gubavac do svoje smrti. Živeo je u odvojenoj kući gubavaca, odvojen od Doma Gospodnjeg, dok je carev sin Jotam bio nad dvorom i upravljao narodom i zemljom.
014	2CH	026	022	Ostala Ozijina dela, od prvog do poslednjeg, zapisao je prorok Isaija, Amocov sin.
014	2CH	026	023	Ozija se upokojio sa svojim precima, pa su ga sahranili sa njegovim precima na poljani carskog groblja, jer su rekli: „Bio je gubavac.“Na njegovo mesto se zacario njegov sin Jotam.
014	2CH	027	001	Jotamu je bilo dvadeset pet godina kad je počeo da vlada, a vladao je šesnaest godina u Jerusalimu. Majka mu se zvala Jerusa, ćerka Sadokova.
014	2CH	027	002	Činio je što je dobro u očima Gospodnjim, sve onako kako je činio njegov otac Ozija. Jedino nije ušao u Dom Gospodnji, a narod je još uvek bio izopačen.
014	2CH	027	003	On je izgradio Gornja vrata Doma Gospodnjeg i mnogo toga je izgradio na zidinama Ofila.
014	2CH	027	004	Izgradio je gradove u Judinom gorju a u šumovitim krajevima je podigao utvrđenja i kule.
014	2CH	027	005	On je zaratio sa carem Amonaca i nadvladao ih je. Amonci su mu te godine dali stotinu talanata srebra, deset hiljada kora pšenice i ječma deset hiljada. To su mu Amonci donosili i druge i treće godine.
014	2CH	027	006	Jotam je ojačao jer je usmerio svoje puteve pred Gospodom, svojim Bogom.
014	2CH	027	007	Ostala Jotamova dela, svi njegovi ratovi i njegovi putevi, zapisani su u Knjizi izrailjskih i Judinih careva.
014	2CH	027	008	Bilo mu je dvadeset pet godina kad je počeo da vlada, a vladao je šesnaest godina u Jerusalimu.
014	2CH	027	009	Kad se Jotam upokojio sa svojim precima, sahranili su ga u Davidovom gradu. Na njegovo mesto se zacario njegov sin Ahaz.
014	2CH	028	001	Ahazu je bilo dvadeset godina kad se zacario. Vladao je šesnaest godina u Jerusalimu. Nije činio što je pravo u Gospodnjim očima, kao njegov praotac David.
014	2CH	028	002	Išao je putevima izrailjskih careva i čak je livene idole napravio za Vale.
014	2CH	028	003	Kadio je u dolini Ven-Enom i spalio svoje sinove u ognju, po odvratnim običajima naroda koje je Gospod isterao pred Izrailjcima.
014	2CH	028	004	Prinosio je žrtve na uzvišicama i brdima, i pod svakim zelenim drvetom.
014	2CH	028	005	I predade ga Gospod, Bog njegov, u ruke aramejskom caru. Oni su ga porazili i uhvatili njegove ljude. Veliku su grupu zarobljenika odveli u Damask. Car je još dopao ruku izrailjskom caru koji ga je strahovito razorio.
014	2CH	028	006	Fekaj, Remalijin sin, je u Judi smaknuo stotinu dvadeset hiljada odvažnih ljudi u jednom danu, zato što su zaboravili Gospoda, Boga svojih otaca.
014	2CH	028	007	A Zihrije Jefremovac, hrabri junak, smaknuo je carevog sina Masiju, starešinu dvora Azrikama i Elkanu koji je drugi do cara.
014	2CH	028	008	Još su Izrailjci zarobili od svojih sunarodnika dve stotine hiljada žena, sinova i ćerki. Pokupili su od njih silan plen i odneli ga u Samariju.
014	2CH	028	009	Tamo je bio Gospodnji prorok po imenu Odid. On je izašao pred vojsku koja je došla u Samariju i poručio im: „Evo, gnev je Gospoda, Boga tvojih otaca, na Judi! On ih je dao u vaše ruke i vi ste ih smaknuli u besu koji je dosegnuo nebesa.
014	2CH	028	010	I sad nameravate da narod Jude i Jerusalima potčinite kao robove i robinje za sebe. A zar niste baš vi zgrešili Gospodu, svom Bogu?
014	2CH	028	011	Zato me poslušajte i vratite zarobljenike koje ste zarobili među svojim sunarodnicima, jer je plamen Gospodnjeg gneva nad vama.“
014	2CH	028	012	Tada su ustali ljudi, starešine Jefremovih sinova – Azarija, sin Joananov; Varahija, sin Mesilemotov; Jezekija, sin Salumov i Amasa, sin Adlajev – protiv onih koji su dolazili iz rata.
014	2CH	028	013	Rekli su im: „Ne smete da dovodite zarobljenike ovamo jer je na nama greh pred Gospodom. Zar nameravate još i da dodate našim krivicama i našim gresima? Veliki je naš greh i plamen gneva je nad Izrailjem.“
014	2CH	028	014	Tako su vojnici ostavili zarobljenike i plen pred glavare i sav zbor.
014	2CH	028	015	Ustali su ljudi koji su bili poimence zaduženi, pa su prihvatili zarobljenike. Obukli su sve gole, jer su uzeli od plena i obukli ih. Obuli su ih i nahranili, dali su im da piju, pomazali su ih. Poveli su na magarcima sve onemoćale pa su ih odneli u Jerihon, u grad palmi, kod njihove rodbine, a onda su se vratili u Samariju.
014	2CH	028	016	U to vreme car Ahaz je poslao poziv asirskim carevima da mu pomognu.
014	2CH	028	017	Jer, Edomci su ponovo došli, porazili su Judu i odveli zarobljenike.
014	2CH	028	018	I Filistejci su provalili u gradove ravnice i Negev u Judi. Osvojili su Vet-Semes, Ajalon, Gedirot i Sokot sa njihovim selima; pa Timnu i Gimzon sa njihovim selima. Potom su se tamo i nastanili.
014	2CH	028	019	Gospod je ponizio Judu zbog Ahaza, izrailjskog cara, koji je dozvolio raskalašnost u Judi i zgrešio neverstvom prema Gospodu.
014	2CH	028	020	A asirski car Tiglat-Pileser je došao na njega i zadavao mu nevolje umesto da mu pomogne.
014	2CH	028	021	Ahaz je opljačkao Dom Gospodnji, carev dvor i kuće glavara, i to dao asirskom caru, ali mu nije bilo pomoći.
014	2CH	028	022	A za vreme dok je bio u nevolji činio je još gora zla protiv Gospoda. Takav je bio car Ahaz.
014	2CH	028	023	Žrtvovao je bogovima Damaska koji su ga porazili, i još je rekao: „Aramejskim carevima su pomogli njihovi bogovi. I ja ću im žrtvovati pa će i meni da pomognu.“Tako su oni postali uzrok pada i za njega i za sav Izrailj.
014	2CH	028	024	Ahaz je sakupio posuđe Doma Božijeg i razbio ga. Zatvorio je vrata Doma Gospodnjeg i za sebe je na svakom uglu u Jerusalimu napravio žrtvenike.
014	2CH	028	025	Baš u svakom gradu Jude je načinio uzvišice da kadi drugim bogovima. Tako je razgnevio Gospoda, Boga svojih otaca.
014	2CH	028	026	Ostala njegova dela, od prvog do poslednjeg, i svi njegovi putevi, zapisani su u Knjizi Judinih i izrailjskih careva.
014	2CH	028	027	Kad se Ahaz upokojio sa svojim precima, sahranili su ga u gradu, u Jerusalimu, ali ga nisu položili u grobnice izrailjskih careva. Na njegovo mesto se zacario njegov sin Jezekija.
014	2CH	029	001	Jezekiji je bilo dvadeset pet godina kad se zacario, a vladao je dvadeset devet godina u Jerusalimu. Majka mu se zvala Avija, ćerka Zaharijina.
014	2CH	029	002	Činio je što je pravo u očima Gospodnjim, sasvim kao njegov praotac David.
014	2CH	029	003	Prve godine prvog meseca svoje vladavine otvorio je i popravio vrata Gospodnjeg Doma.
014	2CH	029	004	Doveo je sveštenike i Levite pa ih je okupio na istočnom trgu
014	2CH	029	005	i rekao im: „Čujte me, o, Leviti! Posvetite se sada, posvetite Dom Gospoda, Boga svojih otaca, i izbacite svu nečistoću iz Svetinje.
014	2CH	029	006	Jer su zgrešili naši očevi i učinili zlo u očima Gospoda, našeg Boga. Zaboravili su ga i okrenuli svoja lica od Gospodnjeg Prebivališta, okrenuli su mu leđa.
014	2CH	029	007	Još su zatvorili vrata trema, ugasili su žiške i nisu kadili tamjanom; žrtve svespalnice nisu prinosili u Svetinji Boga Izrailjevog.
014	2CH	029	008	Zato se Gospod razgnevio na Judu i Jerusalim i učinio ih prizorom grozote, pustoši i rugla, kao što i vidite svojim očima.
014	2CH	029	009	I evo, naši su očevi pali od mača, a naši sinovi, naše ćerke i naše žene su zbog toga u ropstvu.
014	2CH	029	010	Sada mi je na srcu da sklopim savez sa Gospodom, Bogom Izrailjevim, da bi se od nas odvratio plamen njegovog gneva.
014	2CH	029	011	O, sinovi moji, ne budite nemarni jer vas je Gospod izabrao da stojite pred njim, služite mu i budete njegove sluge koje pale mirisni kad.“
014	2CH	029	012	Tada su ustali Leviti: Mat, sin Amasaja i Joilo, sin Azarije potomci Katovi. Zatim Merarijevi potomci: Kis, sin Avdijev i Azarija, sin Jeleleilov. Zatim Girsonovi potomci: Joah, sin Zimin i Eden, sin Joahov.
014	2CH	029	013	Zatim potomci Elisafanovi: Simrije i Jeiel. Zatim potomci Asafovi: Zaharije i Matanija.
014	2CH	029	014	Zatim potomci Emanovi: Jehilo i Semaja, pa potomci Jedutunovi: Semaja i Ozilo.
014	2CH	029	015	Oni su okupili svoju braću i posvetili su se. Onda su, kako je car zapovedio na osnovu Gospodnje reči, otišli da očiste Dom Gospodnji.
014	2CH	029	016	Sveštenici su ušli u unutrašnjost Doma Gospodnjeg, da ga očiste. Izneli su svu nečistoću koju su našli u Domu Gospodnjem u dvorište Doma Gospodnjeg, a Leviti su to preuzeli i izneli napolje, na potok Kidron.
014	2CH	029	017	Prvog dana prvog meseca su započeli sa posvećenjem a osmog dana u mesecu su došli na Gospodnji trem da posvećuju u Domu Gospodnjem. Radili su to osam dana i završili šesnaestog dana prvog meseca.
014	2CH	029	018	Onda su došli kod cara Jezekije i rekli mu: „Očistili smo sav Dom Gospodnji, žrtvenik za žrtve svespalnice i sve njegovo posuđe, sto za poređane [hlebove] i sve njegovo posuđe.
014	2CH	029	019	Pripremili smo i posvetili i sve posuđe koje je tokom svoje vladavine car Ahaz odbacio u svom neverstvu. Eno ga pred žrtvenikom Gospodnjim.“
014	2CH	029	020	Car Jezekija je rano ustao, okupio gradske glavare i otišao u Dom Gospodnji.
014	2CH	029	021	Tada su doveli sedam junaca, sedam ovnova, sedam jaganjaca i sedam jaraca kao žrtvu za greh za carstvo, za Svetilište i za Judu. Car je rekao sveštenicima, potomcima Aronovim, da ih prinesu na Gospodnji žrtvenik.
014	2CH	029	022	I oni su zaklali junce i krvlju poškropili žrtvenik. Onda su zaklali ovnove i krvlju poškropili žrtvenik. Zatim zaklaše jagnjad i tom krvlju poškropiše žrtvenik.
014	2CH	029	023	Tada su doveli jarce za žrtvu za greh pred cara i okupljeni zbor, i oni položiše ruke na njih.
014	2CH	029	024	Sveštenici su ih zaklali i prineli njihovu krv na žrtvenik kao žrtvu za greh. Tako su izvršili obred otkupljenja za sav Izrailj, jer je car rekao da se svespalnice i žrtve za greh prinose za sav Izrailj.
014	2CH	029	025	Postavio je Levite u Dom Gospodnji sa cimbalima, sa lirama i sa harfama po zapovesti Davida, Gada, carevog videoca i Natana proroka, jer je to bila Gospodnja zapovest preko njegovih proroka.
014	2CH	029	026	Leviti su stajali sa Davidovim instrumentima i sveštenici sa trubama.
014	2CH	029	027	Jezekija je zapovedio da se na žrtveniku prinese žrtva svespalnica, a kada su počeli da je prinose otpočela je Gospodnja pesma na trubama i na instrumentima Davida, cara Izrailja.
014	2CH	029	028	Sav zbor se duboko klanjao, pevala se pesma, a trubači su trubili sve dok se žrtvovanje svespalnice nije završilo.
014	2CH	029	029	I čim su završili sa žrtvovanjem car je kleknuo, a i svi koji su sa njim bili prisutni duboko se pokloniše.
014	2CH	029	030	Tada je car Jezekija sa glavarima rekao Levitima da slave Gospoda rečima Davida i Asafa videoca. I oni su slavili u radosti, pognuli su glave i poklonili se.
014	2CH	029	031	A Jezekija im odgovori: „Sada ste se posvetili Gospodu. Pristupite i donesite žrtve i zahvalnice u Dom Gospodnji.“Tada je zbor doneo žrtve i zahvalnice, a svi koji su bili voljnog srca su doneli i svespalnice.
014	2CH	029	032	Broj svespalnica koje je zbor doneo iznosio je: sedamdeset junaca, stotinu ovnova i dve stotine jaganjaca. To su sve bile svespalnice za Gospoda.
014	2CH	029	033	Za svete žrtve: šest stotina junaca i tri hiljade ovaca.
014	2CH	029	034	Ali bilo je malo sveštenika i nisu stizali da oderu sve svespalnice. U tome su im pomogla njihova braća Leviti dok se nije završio sav posao i dok se sveštenici nisu posvetili. Jer, Leviti su bili čestitog srca i hteli su da se posvete više nego sveštenici.
014	2CH	029	035	Bilo je obilje svespalnica sa salom od žrtava mira i žrtava izlivnica za svespalnice. Tako se ustanovila služba Doma Gospodnjeg.
014	2CH	029	036	I radovao se Jezekija i sav narod zbog onoga što je Bog pripremio za narod. Jer, sve ovo se dogodilo iznenada.
014	2CH	030	001	Jezekija je poručio svem Izrailju i Judi, a Jefremu i Manasiji je poslao pisma da dođu u Dom Gospodnji u Jerusalim i slave Pashu Gospodu, Bogu Izrailjevom.
014	2CH	030	002	Car se posavetovao sa svojim glavarima i sa celim zborom u Jerusalimu da drugog meseca slave Pashu.
014	2CH	030	003	Naime, u to vreme nisu mogli da je održe jer se nije posvetilo dovoljno sveštenika, a i narod se nije okupio u Jerusalimu.
014	2CH	030	004	Ova odluka se učinila valjanom i caru i svem zboru.
014	2CH	030	005	Odlučili su da proglas prođe kroz sav Izrailj od Vir-Saveje do Dana – da se dođe na proslavu Pashe Gospodu, Bogu Izrailjevom, u Jerusalim – jer je velik broj nije slavio onako kako je propisano.
014	2CH	030	006	Tako su glasnici sa pismima cara i njegovih glavara otišli po svem Izrailju i Judi, onako kako je car zapovedio. Pozivali su: „O, narode Izrailjev, vratite se Gospodu, Bogu Avrahama, Isaka i Izrailja da bi on mogao da se vrati vama koji ste preostali, ostatku pobeglom iz ruke careva asirskih.
014	2CH	030	007	Ne budite kao vaši očevi i vaša braća koja su zgrešila Gospodu, Bogu svojih otaca, i on od njih učini pustoš, što i sami vidite.
014	2CH	030	008	Ne budite tvrdoglavi kao vaši očevi. Dajte ruku Gospodu, dođite u njegovo Svetilište koje je on zauvek posvetio. Služite Gospodu, svom Bogu, da bi se od vas odvratio njegov rasplamsali gnev.
014	2CH	030	009	Jer, kada se vratite Gospodu, vaša braća i vaša deca će pronaći smilovanje pred vašim porobljivačima, pa će se vratiti u ovu zemlju, jer je milosrdan i milostiv Gospod, vaš Bog. On neće okrenuti svoje lice od vas ako mu se vratite.“
014	2CH	030	010	I dok su glasnici išli od grada do grada u Jefremovom i Manasijinom kraju, sve do Zavulona, ljudi su im se podsmevali i rugali.
014	2CH	030	011	Ipak, neki ljudi iz Asira, Manasije i Zavulona su se ponizili, pa su došli u Jerusalim.
014	2CH	030	012	Božija je ruka bila i nad Judom i dala im da jednim srcem izvrše zapovest cara i glavara, po reči Gospodnjoj.
014	2CH	030	013	Tako se u Jerusalimu okupilo mnogo naroda, baš veliko mnoštvo, da proslavi praznik Beskvasnih hlebova drugog meseca.
014	2CH	030	014	Ustali su i sklonili sve žrtvenike koji su bili u Jerusalimu, a onda su i sve kadione žrtvenike pobacali u potok Kidron.
014	2CH	030	015	Tako su četrnaestog dana drugog meseca zaklali Pashu. Sveštenici i Leviti su se postideli, pa su se posvetili i doneli svespalnice u Dom Gospodnji.
014	2CH	030	016	Zauzeli su svoje mesto prema njihovom propisu, prema Zakonu Mojsija, čoveka Božijeg. Sveštenici su poškropili krvlju iz ruku Levita.
014	2CH	030	017	Naime, u zboru je bilo mnogo onih koji se nisu posvetili, pa su Leviti klali Pashu za svakoga ko nije bio čist, da bi ih posvetili Gospodu.
014	2CH	030	018	Jer veći deo naroda – mnogi od Jefrema, Manasije, Isahara i Zavulona – se nije očistio, a jeli su Pashu kako nije propisano. Ali se Jezekija pomolio nad njima i rekao: „Neka dobri Gospod oprosti
014	2CH	030	019	svakome čije je srce okrenuto da traži Boga Gospoda, Boga svojih otaca, a nije čist po propisima očišćenja za Svetilište.“
014	2CH	030	020	Gospod je poslušao Jezekiju i izlečio narod.
014	2CH	030	021	Tako je izrailjski narod, koji se okupio u Jerusalimu, proslavljao praznik Beskvasnih hlebova sedam dana u velikoj radosti. Leviti i sveštenici su svaki dan uz gromke instrumente slavili Gospoda.
014	2CH	030	022	Jezekija se srdačno obraćao svim Levitima koji su bili vešti u službi Gospodnjoj. Oni su jeli tokom sedam dana praznika, žrtvovali žrtve mira i ispovedali se Gospodu, Bogu njihovih otaca.
014	2CH	030	023	Tada je sav zbor prihvatio savet da još sedam dana slave, pa su s radošću slavili još sedam dana.
014	2CH	030	024	Jezekija, car Jude, je priložio zboru hiljadu junaca i sedam hiljada ovaca, a knezovi su priložili zboru hiljadu junaca i deset hiljada ovaca. I mnogo sveštenika se posvetilo.
014	2CH	030	025	Svi okupljeni Judejci su se radovali kao i svi sveštenici i Leviti, sav zbor koji je došao od Izrailja, svi došljaci koji su došli iz izrailjske zemlje i svi koji su boravili u Judi.
014	2CH	030	026	Bilo je to veliko veselje u Jerusalimu. Naime, od vremena Solomona, Davidovog sina, cara izrailjskog, nije bilo tako u Jerusalimu.
014	2CH	030	027	Onda su ustali sveštenici i Leviti pa su blagoslovili narod, a Bog je čuo njihov glas i njihove su molitve otišle u Prebivalište njegove svetinje na nebesima.
014	2CH	031	001	Kada je sve bilo završeno, svi Izrailjci koji su bili prisutni, otišli su u Judina mesta. Tamo su razvalili stubove, posekli su Aštartine stupove, oborili su uzvišice i žrtvenike iz čitave Jude, Venijamina, Jefrema i Manasije, dok ih sve nisu uništili. Zatim su se vratili svi Izrailjci, svaki na svoj posed i u svoje mesto.
014	2CH	031	002	Jezekija je postavio sveštenike u redove i Levite u njihove redove prema njihovoj službi – i sveštenike i Levite – za žrtve svespalnice, žrtve mira, da služe, da slave i hvale na vratima Gospodnjeg tabora.
014	2CH	031	003	Car je priložio od svojih dobara za žrtve svespalnice koje se prinose ujutru i uveče, kao i za one koje se prinose subotama, mladinama i određenim praznicima kako je zapisano u Zakonu Gospodnjem.
014	2CH	031	004	Onda je rekao narodu, žiteljima Jerusalima, da daju deo sveštenicima i Levitima kako bi se učvrstili u Zakonu Gospodnjem.
014	2CH	031	005	Kada se ova vest razglasila, Izrailjci su počeli da donose obilje prvina u žitu, mladom vinu, ulju, medu i svim poljskim plodovima; i desetak od svega su doneli u izobilju.
014	2CH	031	006	Izrailjci i Judejci, koji su prebivali u gradovima Jude, takođe su dali desetak od krda goveda i stada sitne stoke. I desetak od svetih stvari koje su bile posvećene Gospodu, njihovom Bogu, donosili su ga i slagali sve gomilu na gomilu.
014	2CH	031	007	Trećeg meseca su počeli da donose na gomile a u sedmom mesecu su završili.
014	2CH	031	008	Kada su Jezekija i knezovi došli i videli gomile, blagoslovili su Gospoda i njegov narod Izrailj.
014	2CH	031	009	Jezekija se raspitivao o gomilama kod sveštenika i Levita.
014	2CH	031	010	I reče mu Azarija, Prvosveštenik od Sadokovog doma: „Od kada su počeli da donose prilog za Dom Gospodnji, jeli smo i nasitili smo se, jer smo imali i više nego što nam je potrebno, u izobilju. Jer je Gospod blagoslovio svoj narod, pa je svega preostalo u izobilju.“
014	2CH	031	011	Jezekija im je zapovedio da pripreme riznice u Domu Gospodnjem i oni su ih pripremili.
014	2CH	031	012	Verno su uneli priloge, desetke i svete stvari, a sve su nadgledali starešina Henanija Levit i njegov brat Semaj, koji mu je bio zamenik.
014	2CH	031	013	Jehilo, Azazija, Nahat, Asailo, Jerimot, Jozavad, Elilo, Ismahia, Mahat i Venaja su bili nadglednici uz Henaniju i njegovog brata Semaja, po zapovesti cara Jezekije i Azarije, starešine Gospodnjeg Doma.
014	2CH	031	014	A Korej, sin Jemne Levita, čuvar istočnih vrata, bio je zadužen nad dobrovoljnim prilozima za Boga, za raspodelu Gospodnjih priloga i najsvetijih stvari.
014	2CH	031	015	Pod njegovom upravom su bili Eden, Minijamin, Isus, Semaj, Amarija i Sehanija u svešteničkim gradovima, da bi verno delili svojoj braći po redovima, kako velikima tako i malima.
014	2CH	031	016	Pored onih koji su bili upisani u rodoslove: muškarci stariji od tri godine, svi koji su bili u Gospodnjem Domu po dnevnom rasporedu, svaki dan u službi njihovih dužnosti, a prema svome redu.
014	2CH	031	017	U rodoslov sveštenika su ušle otačke kuće i Leviti stariji od dvadeset godina, prema dužnostima svojih redova.
014	2CH	031	018	U rodoslove su upisana sva njihova deca, njihove žene, njihovi sinovi i ćerke cele zajednice, jer su se verno posvetili Svetinji.
014	2CH	031	019	Zatim potomci Aronovi, sveštenici na poljima i pašnjacima njihovih gradova. U svakom gradu su bili ljudi koji su bili poimence zaduženi za podelu delova svakom muškarcu među sveštenicima i Levitima iz rodoslova.
014	2CH	031	020	Jezekija je ovo uradio po svoj Judi, a radio je dobro, pravedno i istinito pred Gospodom, svojim Bogom.
014	2CH	031	021	Uspevao je u svakom poslu koji bi otpočinjao, u službi Božijeg Doma, u Zakonu i u zapovestima, jer je tražio svim srcem svog Boga.
014	2CH	032	001	Nakon ovih događaja i pokazane vernosti, došao je asirski car Senaheriv i ušao u Judu. Utaborio se oko utvrđenih gradova sa namerom da ih osvoji za sebe.
014	2CH	032	002	A kada je Jezekija video da je Senaheriv došao i da se okrenuo da napadne Jerusalim,
014	2CH	032	003	posavetovao se sa svojim zapovednicima i hrabrim ratnicima da zapuše vodu sa izvora koji su bili izvan grada, i oni su mu pomogli u tome.
014	2CH	032	004	Sakupilo se mnogo naroda i zaustaviše vodu na svim izvorima i na potoku koji je tekao posred zemlje. Govorili su: „Zašto, kada dođu carevi asirski, da pronađu tako mnogo vode?“
014	2CH	032	005	On je ojačao pa je obnovio gradske zidine koje su bile provaljene i podigao ih sve do kula, kao i još jedan zid spolja. Učvrstio je Milon u Davidovom gradu i napravio mnogo oružja i štitova.
014	2CH	032	006	Postavio je ratne zapovednike nad narodom, okupio ih pred sobom na trgu kod gradskih vrata. A onda je govorio i sokolio ih:
014	2CH	032	007	„Budite jaki i budite hrabri! Ne plašite se i ne klonite srcem zbog asirskog cara i zbog mnoštva koje je sa njim. Jer je s nama Veći nego sa njim!
014	2CH	032	008	Sa njim je ruka od mesa a sa nama Gospod, naš Bog, da nam pomogne i da ratuje naše ratove!“Tako se narod oslonio na reči Jezekije, cara Judinog.
014	2CH	032	009	Posle ovoga asirski car Senaheriv je poslao svoje sluge u Jerusalim – dok je bio na Lahisu i sa njim sva njegova carska sila – Jezekiji, caru Judinom i svim Judejcima koji su bili u Jerusalimu. Poručio je:
014	2CH	032	010	„Govori Senaheriv, car asirski:’U šta se pouzdajete i ostajete pod opsadom u Jerusalimu?
014	2CH	032	011	Ne zavodi li vas Jezekija da umrete od gladi i žeđi, dok govori: „Gospod, naš Bog će nas izbaviti iz ruku cara asirskog“?
014	2CH	032	012	Nije li baš on, Jezekija, uklonio njegove uzvišice i žrtvenike i rekao Judi i Jerusalimu: „Pred jednim žrtvenikom ćete se klanjati i na njemu ćete kaditi“?
014	2CH	032	013	Zar ne znate šta smo uradili ja i moji očevi svim zemaljskim narodima? Da li su mogli bogovi zemaljskih naroda da izbave njihovu zemlju iz moje ruke?
014	2CH	032	014	Koji je među svim bogovima tih zemalja, nad kojima su moji očevi izvršili kleto uništenje, mogao da izbavi taj narod iz moje ruke? Zar će on, vaš Bog, moći da izbavi vas iz moje ruke?
014	2CH	032	015	Zato ne dajte da vas zavodi Jezekija! Ne dajte da vas ovako nagovara! Ne verujte mu! Nijedan bog bilo kog naroda i bilo kog carstva nije izbavio svoje ljude iz moje ruke i iz ruke mojih predaka. Hoće li vas uistinu vaš Bog izbaviti iz moje ruke?’“
014	2CH	032	016	Tako su njegove sluge govorile i govorile protiv Gospoda Boga i njegovog sluge Jezekije.
014	2CH	032	017	Napisao je pisma u kojima se rugao Gospodu, Bogu Izrailjevom, i rekao protiv njega: „Kao što bogovi zemaljskih naroda nisu izbavili njihove narode iz moje ruke, tako neće izbaviti ni Jezekijin Bog njegov narod iz moje ruke.“
014	2CH	032	018	Onda su na judejskom jeziku vikali ljudima koji su bili na zidinama Jerusalima, da ih uplaše i zbune, kako bi mogli da osvoje grad.
014	2CH	032	019	Govorili su protiv jerusalimskog Boga kao protiv bogova zemaljskih naroda koji su delo ljudskih ruku.
014	2CH	032	020	Tada se Jezekija zbog svega ovog pomolio sa prorokom Isaijom, Amocovim sinom, pa su zavapili nebesima.
014	2CH	032	021	I Gospod je poslao anđela i satro svakog jakog ratnika, zapovednika i vladara u taboru asirskog cara, a on se sa stidom na licu vratio u svoju zemlju. Kada je došao u hram svog boga, neki od izdanaka njegovih bedara ga sasekoše mačem.
014	2CH	032	022	Tako je Gospod spasao Jezekiju i stanovnike Jerusalima od ruke Senaheriva, cara asirskog, i od ruke svih drugih. Dao im je mir svuda unaokolo.
014	2CH	032	023	Mnogi su donosili darove Gospodu u Jerusalim i dragocenosti Jezekiji, Judinom caru. I on se od tada uzvisio u očima svih naroda.
014	2CH	032	024	U dane one Jezekija se razboleo na smrt i pomolio se Gospodu, i on mu je odgovorio i dao mu čudesni znak.
014	2CH	032	025	Ali Jezekija nije uzvratio prema ukazanom mu dobru, jer mu se srce uzoholilo. Zato je gnev bio na njemu, na Judi i na Jerusalimu.
014	2CH	032	026	Ali Jezekija se ponizio zbog oholosti svog srca, i on i Jerusalimljani, pa na njih nije došao Gospodnji gnev za vreme Jezekije.
014	2CH	032	027	Jezekija je stekao prekomerno bogatstvo i čast. Sebi je napravio riznice za srebro, zlato, drago kamenje, balzame, štitove i razne dragocenosti;
014	2CH	032	028	skladišta za prinose žitarica, mladog vina, ulja; štale za svu krupnu stoku i torove za stada.
014	2CH	032	029	Sebi je napravio i gradove, imao je stada sitne stoke i mnogo krda, jer mu je Bog dao baš veliki imetak.
014	2CH	032	030	Jezekija je taj koji je zaustavio gornji odliv izvora Gion i preusmerio ga na zapad, dole, ka Davidovom gradu. Tako je Jezekija imao uspeh u svim svojim poduhvatima.
014	2CH	032	031	A kada su mu zbog ovoga došli vavilonski izaslanici, da istraže čudo koje se dogodilo u zemlji, Bog ga je napustio da bi ga iskušao i otkrio šta je sve u njegovom srcu.
014	2CH	032	032	Ostala Jezekijina dela i njegova dobročinstva, nije li to zapisano u viđenjima proroka Isaije, Amocovog sina, u Knjizi careva Jude i Izrailja?
014	2CH	032	033	Kad se Jezekija upokojio sa svojim precima, sahranili su ga poviše grobova Davidovih potomaka. Tako su mu i u smrti iskazali čast Judejci i Jerusalimljani. Na njegovo mesto se zacario njegov sin Manasija.
014	2CH	033	001	Manasiji je bilo dvanaest godina kad se zacario. Vladao je pedeset pet godina u Jerusalimu.
014	2CH	033	002	Činio je što je zlo u Gospodnjim očima, sledeći odvratna dela naroda koje je Gospod isterao pred Izrailjcima
014	2CH	033	003	On je ponovo podigao uzvišice koje je njegov otac Jezekija porušio. Podigao je i žrtvenike Valima i načinio Aštartine stupove. Klanjao se svoj vojsci nebeskoj i služio im.
014	2CH	033	004	Sagradio je žrtvenike u Domu Gospodnjem, za koji je Gospod rekao: „U Jerusalimu će biti moje ime doveka.“
014	2CH	033	005	Izgradio je žrtvenike svoj vojsci nebeskoj u dva predvorja Doma Gospodnjeg.
014	2CH	033	006	Svoje sinove je proveo kroz oganj u dolini Ven-Enom; vračao je, gatao i čarao, tražio je savet od prizivača duhova i vidovnjaka. Činio je mnogo toga što je zlo u očima Gospodnjim, gneveći ga.
014	2CH	033	007	Načinio je i kip i postavio ga u Dom Božiji, za koji je Bog rekao Davidu i njegovom sinu Solomonu: „U ovom Domu i u Jerusalimu, koji sam izabrao između svih plemena Izrailjevih, postaviću svoje ime doveka.
014	2CH	033	008	Neću više dati da stope Izrailjaca odlutaju iz zemlje koju sam namenio njihovim ocima, samo ako budu pazili da vrše sve što sam im zapovedio i sav Zakon, propise i uredbe koje sam dao preko Mojsija.“
014	2CH	033	009	Manasija je zaveo Judu i stanovnike Jerusalima da čine gora dela od naroda koje je Gospod zatro pred Izrailjcima.
014	2CH	033	010	Gospod je progovorio Manasiji i njegovom narodu, ali oni nisu marili.
014	2CH	033	011	I Gospod je doveo na njih zapovednike vojske koja je pripadala asirskom caru. A oni kukama zarobe Manasiju, svežu ga bronzanim okovima i odvuku u Vavilon.
014	2CH	033	012	A kada se našao u nevolji zavapio je pred licem Gospoda, Boga svog, i veoma se ponizio pred Bogom svojih otaca.
014	2CH	033	013	Molio mu se i on ga je uslišio, čuo je njegovu molbu i vratio ga u Jerusalim, u njegovo carstvo. Tako je Manasija uvideo da je Gospod Bog.
014	2CH	033	014	Posle ovoga obnovio je spoljašnji zid Davidovog grada zapadno od Giona, od doline do Ribljih vrata i oko Ofila. Zid je bio visok, a u sve utvrđene gradove u Judi je postavio vojne zapovednike.
014	2CH	033	015	Takođe je uklonio sve tuđe bogove i onaj lik iz Doma Gospodnjeg, i sve žrtvenike koje je izgradio na gori Doma Gospodnjeg i u Jerusalimu. Pobacao ih je izvan grada.
014	2CH	033	016	Obnovio je Gospodnji žrtvenik i na njemu žrtvovao žrtve mira i zahvalnice, pa je zapovedio Judi da služi Gospodu, Bogu Izrailjevom.
014	2CH	033	017	Ipak, narod je i dalje žrtvovao na uzvišicama, ali jedino Gospodu, svom Bogu.
014	2CH	033	018	Ostala Manasijina dela, njegova molitva njegovom Bogu i reči koje su mu govorili videoci u ime Gospoda, Boga Izrailjevog, nalaze se u Knjizi careva izrailjskih.
014	2CH	033	019	Njegova molitva i to kako ga je Gospod uslišio, svi njegovi gresi i njegovo neverstvo, mesta gde je podigao uzvišice i Aštartine stupove i idole pre nego što se ponizio – sve je to zapisano u knjigama njegovih videlaca.
014	2CH	033	020	Manasija se upokojio sa svojim precima a sahranili su ga na dvorskom imanju. Na njegovo mesto se zacario njegov sin Amon.
014	2CH	033	021	Amonu je bilo dvadeset dve godine kad se zacario. Vladao je dve godine u Jerusalimu.
014	2CH	033	022	Činio je što je zlo u očima Gospodnjim kao što je činio njegov otac, Manasija. Naime, Amon je žrtvovao i služio svim idolima koje je napravio njegov otac.
014	2CH	033	023	Nije se ponizio pred Gospodom kao što se ponizio njegov otac Manasija, jer je taj isti Amon grešio sve više i više.
014	2CH	033	024	Amonove sluge su skovale zaveru protiv njega, pa su ubili cara u njegovom dvoru.
014	2CH	033	025	Ali narod zemlje je pobio sve one koji su se urotili protiv cara Amona. Narod zemlje je na njegovo mesto zacario njegovog sina Josiju.
014	2CH	034	001	Josiji je bilo osam godina kad se zacario. Vladao je trideset jednu godinu u Jerusalimu.
014	2CH	034	002	On je činio što je pravo u očima Gospodnjim; sledio je puteve svoga praoca Davida ne skrećući ni desno ni levo.
014	2CH	034	003	Osme godine svoje vladavine, dok je još bio mlad, počeo je da traži Boga svoga praoca Davida. U dvanaestoj godini je počeo da čisti Judu i Jerusalim od uzvišica, Aštartinih stupova, kipova i livenih idola.
014	2CH	034	004	Narod je pred njim srušio Valove žrtvenike, a on je isekao stubove u čast sunca koji su bili povrh ovih. Izlomio je Aštartine stupove, kipove i livene idole. Razbio ih je, izmrvio i razasuo po grobovima onih koji su im žrtvovali.
014	2CH	034	005	Spalio je kosti sveštenika na njihovim žrtvenicima i tako je očistio Judu i Jerusalim.
014	2CH	034	006	U gradovima Manasije, Jefrema, Simeuna i sve do Neftalima, u gorju, pretražio je njihove kuće svuda unaokolo.
014	2CH	034	007	Onda je srušio žrtvenike, a Aštartine stupove i idole je izlomio i izmrvio. Porušio je sve stubove u čast sunca po celoj izrailjskoj zemlji i onda se vratio u Jerusalim.
014	2CH	034	008	Osamnaeste godine njegove vladavine, dok je čistio zemlju i Dom, car je poslao Safana, sina Acalije, Masiju, gradskog glavara i dvorskog savetnika Joaha, sina Joahazovog da se obnovi Dom Gospoda, njegovog Boga.
014	2CH	034	009	Oni su otišli Prvosvešteniku Helkiji i predali novac koji je došao u Dom Božiji, i koji su Leviti, vratari sakupili od Manasije i Jefrema, od svog ostatka Izrailja, od cele Jude, Venijamina i Jerusalimljana.
014	2CH	034	010	A oni su to dali u ruke nadglednicima posla u Domu Gospodnjem, a oni radnicima koji su radili u Domu Gospodnjem, da izvrše popravke i obnove Dom.
014	2CH	034	011	Oni su to davali tesarima, i graditeljima da kupuju klesani kamen i drva za spone i polaganje greda na kuće koje su urušili Judini carevi.
014	2CH	034	012	Ti ljudi su radili pošteno, a njihovi nadglednici su bili Leviti Jat i Avdija, potomci Merarija; Zaharija i Mesulam, potomci Kata. Oni su ih nadgledali, a Leviti koji su umeli da sviraju instrumente
014	2CH	034	013	su nadgledali nosače, baš svakog radnika svake pojedine službe. Neki Leviti su bili pisari, upravitelji i vratari.
014	2CH	034	014	Kada su iznosili novac, koji je bio donet u Dom Gospodnji, Prvosveštenik Helkija je pronašao Knjigu Gospodnjeg Zakona datog preko Mojsija.
014	2CH	034	015	I reče Helkija pisaru Safanu: „Našao sam Knjigu Zakona u Domu Gospodnjem.“Prvosveštenik Helkija je dao knjigu Safanu.
014	2CH	034	016	A Safan je knjigu odneo caru i izvestio ga: „Tvoje sluge rade sve što im je povereno.
014	2CH	034	017	Pokupili su novac koji se našao u Domu Gospodnjem i predali ga nadglednicima i radnicima“
014	2CH	034	018	Zatim je pisar Safan rekao caru: „Prvosveštenik Helkija mi je dao knjigu.“A onda je Safan čitao iz nje caru.
014	2CH	034	019	I čim je car čuo reči Zakona, razderao je svoju odeću.
014	2CH	034	020	Tada je car zapovedio svešteniku Helkiji, Ahikamu, sinu Safanovom, Avdonu, sinu Mihinom, pisaru Safanu i Asaji, carevom sluzi:
014	2CH	034	021	„Idite i pitajte Gospoda za mene, za ostatak u Izrailju i u Judi u pogledu ove knjige koja je pronađena, jer je veliki gnev Gospodnji koji se izlio na nas, zbog toga što naši preci nisu držali reči Gospodnje, kako bi vršili sve što je napisano u ovoj knjizi.“
014	2CH	034	022	Helkija i ostali kojima je car zapovedio, odu k proročici Oldi, ženi Saluma, sina Tekuja, sina Hasre, čuvara odeće. Ona je živela u Jerusalimu u drugom kraju grada. Pošto su razgovarali s njom o tome,
014	2CH	034	023	ona im je odgovorila: „Govori Gospod, Bog Izrailjev:’Recite čoveku koji vas je poslao k meni:
014	2CH	034	024	Govori Gospod: evo, dovešću nevolju na ovo mesto i na njegove stanovnike, prema svim prokletstvima knjige koju su pročitali pred Judinim carem.
014	2CH	034	025	Pošto su me ostavili i prinose kad drugim bogovima, gneveći me svim delima svojih ruku, moj će se gnev raspaliti protiv ovog mesta i neće se ugasiti.’
014	2CH	034	026	A Judinom caru koji vas je poslao da pitate Gospoda, ovako recite:’Govori Gospod, Bog Izrailjev, za reči koje si čuo:
014	2CH	034	027	Pošto ti je srce omekšalo, te si se ponizio pred Bogom kad si čuo njegove reči o ovom mestu i njegovim stanovnicima, pa si se ponizio preda mnom, pa si razdrao svoju odeću i plakao preda mnom, zato sam [te] uslišio – govori Gospod.
014	2CH	034	028	Stoga ću te pridružiti tvojim precima, pa ćeš na miru biti položen u svoj grob, tako da nećeš videti ništa od nevolje koju ću dovesti na ovo mesto i na njegove stanovnike.’“Zatim su odneli caru poruku.
014	2CH	034	029	Car je poslao po sve starešine Jude i Jerusalima, da se saberu.
014	2CH	034	030	Tada je car otišao u Dom Gospodnji sa svim Judejcima i stanovnicima Jerusalima, sa sveštenicima i Levitima, sa svim narodom, od velikog do malog, i pročitao im sve reči Knjige saveza koju su našli u Domu Gospodnjem.
014	2CH	034	031	Zatim je car stao na svoje mesto i sklopio savez pred Gospodom, da će slediti Gospoda i držati njegove zapovesti, njegova svedočanstva i uredbe, svim srcem i svom dušom, i da će izvršavati reči ovog saveza, koje su zapisane u ovoj knjizi.
014	2CH	034	032	Onda je obavezao svakoga ko se zatekao u Jerusalimu i u Venijaminu, a Jerusalimljani su to učinili zbog saveza sa Bogom, Bogom svojih otaca.
014	2CH	034	033	Josija je uklonio sve odvratne stvari iz svih krajeva koji su pripadali Izrailjcima. Učinio je da svako ko se zatekao u Izrailju služi Gospodu, njihovom Bogu. I dok je živeo, nisu odstupili od Gospoda, Boga njihovih otaca.
014	2CH	035	001	Josija je u Jerusalimu proslavio Pashu Gospodu. Pashu su zaklali četrnaestog dana prvog meseca.
014	2CH	035	002	Postavio je sveštenike na njihove dužnosti i osokolio ih za službu Doma Gospodnjeg.
014	2CH	035	003	A Levitima, koji su učili sav Izrailj i bili posvećeni Gospodu je rekao: „Stavite Kovčeg svetosti u Dom, koji je podigao Solomon, sin Davidov, car Izrailja. Neka vam više ne bude teret na ramenima, da služite Gospodu, svom Bogu, i njegovom narodu Izrailju.
014	2CH	035	004	Pripremite se po svojim otačkim domovima, prema svojim redovima i zapisu Davida, cara izrailjskog i zapisu njegovog sina Solomona.
014	2CH	035	005	Stanite u Svetinju prema redovima otačkih domova vaše braće, običnog naroda, i prema redovima otačkih domova za Levite.
014	2CH	035	006	Zakoljite Pashu, posvetite se i pripremite za svoju braću, da radite prema Gospodnjoj reči danoj preko Mojsija.“
014	2CH	035	007	Josija je za običan narod od stada priložio trideset hiljada jaganjaca i jarića, i tri hiljade junaca iz carevog vlasništva – sve za pashalne prinose svima koji su se tamo zatekli.
014	2CH	035	008	I njegovi glavari su dobrovoljno priložili za narod, za sveštenike i za Levite. Za sveštenike su priložili glavari Gospodnjeg Doma: Helkija, Zaharija i Jehilo. Oni su dali za pashalne prinose dve hiljade šest stotina jaganjaca i jarića i tri stotine junaca.
014	2CH	035	009	Henanija i njegova braća Semaj i Natanailo, zatim glavari Levita Asavija, Jeiel i Jozavad za Levite, za pashalni prinos su priložili pet hiljada jaganjaca i jarića i pet stotina junaca.
014	2CH	035	010	Kada je služba bila pripremljena, sveštenici su zauzeli svoja mesta, a i Leviti prema svojim redovima i po carevoj zapovesti.
014	2CH	035	011	Zaklali su pashalnu žrtvu i sveštenici su poškropili iz njihovih ruku, dok su Leviti derali.
014	2CH	035	012	Zatim su odvojili svespalnice da ih daju narodu prema redovima otačkih domova, da ih prinesu Gospodu onako kako je zapisano u Mojsijevoj knjizi. Isto su uradili i sa juncima.
014	2CH	035	013	Pekli su Pashu na vatri prema propisima, a svete žrtve su kuvali u loncima, kotlovima i zdelama. To su brzo razdelili narodu.
014	2CH	035	014	Kasnije su pripremili i za sebe i za sveštenike, jer su sveštenici, Aronovi potomci, žrtvovali svespalnice i salo do noći. Tako su Leviti pripremili za sebe i za sveštenike, Aronove potomke.
014	2CH	035	015	Pevači, Asafovi potomci, bili su na svojim mestima, prema zapovesti Davida, Asafa, Emana i carevog videoca Jedutuna. Vratari na svim vratima se nisu pomicali sa svojih službi, njima su spremila njihova braća Leviti.
014	2CH	035	016	Tako su tog dana pripremili sve za službu Gospodnju da se proslavi Pasha i žrtvuju svespalnice na Gospodnjem žrtveniku, po zapovesti cara Josije.
014	2CH	035	017	I proslavili su Pashu Izrailjci koji su se zatekli tada, u to vreme, kao i praznik Beskvasnih hlebova sedam dana.
014	2CH	035	018	Naime, takva Pasha se nije slavila u Izrailju od vremena proroka Samuila. Niko od careva nije proslavio takvu Pashu kakvu je proslavio Josija, sveštenici, Leviti, svi Judejci, Izrailjci koji su se tamo zatekli i Jerusalimljani.
014	2CH	035	019	Osamnaeste godine cara Josije slavila se ova Pasha.
014	2CH	035	020	Nakon svega ovog, kada je Josija sve uredio u Domu, došao je egipatski car Nehaon da ratuje kod Harkemisa na Eufratu. Josija je izašao pred njega.
014	2CH	035	021	Nehaon mu je poslao glasnike sa porukom: „Šta ja imam s tobom, Judin care?! Ja danas ne idem na tebe nego na dom s kojim sam u ratu. I Bog mi je rekao da požurim, a ti se prođi Boga koji je sa mnom, da te ne bi satro!“
014	2CH	035	022	Ali Josija se nije okrenuo od njega već se prerušio kako bi ga napao. Nije poslušao Nehaonovu poruku iz Božijih usta nego je krenuo u okršaj u dolinu Megido.
014	2CH	035	023	Ali strelci su pogodili cara Josiju, i on reče svojim slugama: „Vodite me jer sam teško ranjen!“
014	2CH	035	024	Njegove sluge su ga snele sa kola i stavile na njegova druga kola. Zatim su ga odvezli u Jerusalim gde je i umro. Sahranili su ga u grobnicama njegovih predaka. Sva Juda i Jerusalim su žalili za Josijom.
014	2CH	035	025	Jeremija je ispevao tužbalicu za Josijom pa svi pevači i pevačice žale Josiju do danas svojim tužbalicama. Stavili su ih u uredbu za Izrailj i zapisali u Plaču.
014	2CH	035	026	Ostala Josijina dela i njegova dobročinstva – prema onome što je zapisano u Zakonu Gospodnjem –
014	2CH	035	027	njegova dela, prva i poslednja, zapisana su u Knjizi careva izrailjskih i Judinih.
014	2CH	036	001	A narod zemlje je uzeo Josijinog sina Joahaza i zacarili su ga umesto njegovog oca u Jerusalimu.
014	2CH	036	002	Joahazu je bilo dvadeset tri godine kad se zacario, a vladao je tri meseca u Jerusalimu.
014	2CH	036	003	Svrgnuo ga je egipatski car u Jerusalimu i zemlji nametnuo danak od stotinu talanata srebra i jednog talanta zlata.
014	2CH	036	004	Egipatski car je postavio Elijakima, njegovog brata, za cara nad Judom i Jerusalimom. Ali mu je promenio ime u Joakim, a Nehaon je njegovog brata Joahaza uzeo i odveo u Egipat.
014	2CH	036	005	Joakimu je bilo dvadeset pet godina kad se zacario, a vladao je jedanaest godina u Jerusalimu. On je činio što je zlo u očima Gospoda, svog Boga.
014	2CH	036	006	Navuhodonosor, car vavilonski, je došao i svezao ga bronzanim okovima i odveo u Vavilon.
014	2CH	036	007	Navuhodonosor je poneo deo pribora iz Gospodnjeg Doma u Vavilon i stavio ih u svoj dvor u Vavilonu.
014	2CH	036	008	Ostala Joakimova dela, odvratne stvari koje je počinio i one koje su se o njemu otkrile, zapisano je u Knjizi o carevima Izrailja i Jude. Na njegovo mesto se zacario njegov sin Jehonija.
014	2CH	036	009	Jehoniji je bilo osamnaest godina kad se zacario, a vladao je tri meseca i deset dana u Jerusalimu. Činio je što je zlo u očima Gospodnjim
014	2CH	036	010	A kada je prošlo godinu dana Navuhodonosor je poslao po njega, pa ga je doveo u Vavilon zajedno sa dragocenostima iz Gospodnjeg Doma. Na njegovo mesto, nad Judom i Jerusalimom, zacario je Sedekiju, njegovog strica.
014	2CH	036	011	Sedekija je imao dvadeset jednu godinu kad se zacario, a vladao je jedanaest godina u Jerusalimu.
014	2CH	036	012	On je činio što je zlo u očima Gospoda, svog Boga, i nije se ponizio pred prorokom Jeremijom i porukom usta Gospodnjih.
014	2CH	036	013	Još se i pobunio protiv cara Navuhodonosora koji ga je zakleo zavetom pred Bogom. Ukrutio je vrat i otvrdnuo srce da se ne vrati Gospodu, Bogu Izrailja.
014	2CH	036	014	Čak su i svi glavari sveštenika i narod sve više i više grešili, prema odvratnim običajima drugih naroda. Oskrnavili su Dom Gospodnji koji je on posvetio u Jerusalimu.
014	2CH	036	015	Gospod, Bog njihovih otaca, im je uporno slao svoje glasnike jer je imao samilosti prema svom narodu i svom Prebivalištu.
014	2CH	036	016	Ali oni su ismejavali Božije glasnike, prezirali su njegove reči i rugali se njegovim prorocima, sve dok gnev Gospodnji nije došao na njegov narod i dok više nije bilo leka.
014	2CH	036	017	Tako je on doveo na njih haldejskog cara koji je mačem pobio njihove mladiće u Domu njihovog Svetilišta. Nije imao milosti ni prema mladiću, ni prema devojci, ni prema starcu i nemoćnome. Gospod ih je sve dao u careve ruke.
014	2CH	036	018	A sve stvari Doma Božijeg, velike i male, sve blago Doma Gospodnjeg, carevo blago i blago knezova – sve je odneo u Vavilon.
014	2CH	036	019	Spalili su Dom Božiji, srušili su jerusalimske zidine, sve dvorove u njemu su popalili i uništili sve njegove dragocenosti.
014	2CH	036	020	Ostatak koji je preživeo mač odveo je u izgnanstvo, u Vavilon, i oni su njemu i njegovim sinovima postali robovi sve do persijskog carstva.
014	2CH	036	021	A sve to da se ispuni Gospodnja reč kazana preko Jeremije – dok zemlja nije namirila sve njene subote, jer je počivala sve dane njene opustošenosti dok se nije ispunilo sedamdeset godina.
014	2CH	036	022	Prve godine Kira, cara Persije, da bi se ispunila reč Gospodnja kazana preko Jeremije, Gospod je podigao duh Kira, cara Persije. Tako je on dao da celim njegovim carstvom prođe proglas, i još ga je objavio napismeno.
014	2CH	036	023	„Ovako kaže Kir, car Persije:’Sva zemaljska carstva mi je dao Gospod Bog nebeski. On mi je i zapovedio da mu izgradim Dom u Jerusalimu, u Judi. Ko god je među vama od sveg njegovog naroda, neka je sa njim Gospod, Bog njegov, i neka ide gore.’“
#
# BOOK	015	EZR	Ezra	Jezdrina
015	EZR	001	001	Prve godine Kira, cara Persije, da bi se ispunila reč Gospodnja kazana preko Jeremije, Gospod je podigao duh Kira, cara Persije. Tako je on dao da celim njegovim carstvom prođe proglas, i još ga je objavio napismeno.
015	EZR	001	002	„Ovako kaže Kir, car Persije:’Sva zemaljska carstva mi je dao Gospod, Bog nebeski. On mi je i zapovedio da mu izgradim Dom u Jerusalimu, u Judi.
015	EZR	001	003	Ko god je među vama od sveg njegovog naroda, neka je sa njim Bog njegov i neka ide gore u Jerusalim, u Judu. Neka gradi Dom Gospoda, Boga Izrailjevog – on je Bog – koji je u Jerusalimu.
015	EZR	001	004	Neka svakog ko ostaje u mestima svog boravka, potpomogne narod tog mesta srebrom, zlatom, dobrima i stokom. A neka i pored toga dobrovoljno priloži za Dom Božiji u Jerusalimu.’“
015	EZR	001	005	Tada su ustali glavari očinskih domova Jude i Venijamina, sveštenici i Leviti sa svima kojima je Bog podigao duh, da idu i grade Dom Gospodnji u Jerusalimu.
015	EZR	001	006	Svi koji su bili oko njih su im pomogli posudama od srebra i zlata, dobrima, stokom i dragocenostima, osim onoga što su dobrovoljno priložili.
015	EZR	001	007	Car Kir je izneo posuđe Gospodnjeg Doma koje je Navuhodonosor odneo iz Jerusalima i stavio u hram svojih bogova.
015	EZR	001	008	Persijski car Kir ih je izneo preko blagajnika Mitridata, a on je sve prebrojao i dao Sasavasaru, Judinom knezu.
015	EZR	001	009	Nabrojali su: trideset zlatnih posuda, hiljadu srebrnih posuda, dvadeset devet noževa,
015	EZR	001	010	trideset zlatnih zdela, četiri stotine deset drugačijih srebrnih zdela i hiljadu drugih predmeta.
015	EZR	001	011	Ukupan broj zlatnih i srebrnih posuda je bio pet hiljada četiri stotine. Sasavasar ih je poneo sa izgnanicima koje je poveo iz Vavilona u Jerusalim.
015	EZR	002	001	Ovo su imena ljudi one oblasti koji su došli iz ropstva u koje su izgnani, oni koje je Navuhodonosor, car Vavilona, odveo u izgnanstvo, a sada su se vratili u Jerusalim i Judu, svaki u svoje mesto;
015	EZR	002	002	oni koji su došli sa Zorovaveljom i sa Isusom, Nemijom, Sorajom, Relajom, Mardohejem, Vilsanom, Misparom, Vigvajom, Reumom i Vanom. Ovo je popis ljudi iz Izrailja:
015	EZR	002	003	Farosovih potomaka: dve hiljade stotinu sedamdeset dva;
015	EZR	002	004	Sefatijevih potomaka: tri stotine sedamdeset dva;
015	EZR	002	005	Arahovih potomaka: sedam stotina sedamdeset pet;
015	EZR	002	006	Fat-Moavovih potomaka, sinova Isusovih i Joavovih: dve hiljade osam stotina dvanaest;
015	EZR	002	007	Elamovih potomaka: hiljadu dve stotine pedeset četiri;
015	EZR	002	008	Zatujevih potomaka: devet stotina četrdeset pet;
015	EZR	002	009	Zahajevih potomaka: sedam stotina šezdeset;
015	EZR	002	010	Vanijevih potomaka: šest stotina četrdeset dva;
015	EZR	002	011	Vivajevih potomaka: šest stotina dvadeset tri;
015	EZR	002	012	Azgadovih potomaka: hiljadu dve stotine dvadeset dva;
015	EZR	002	013	Adonikamovih potomaka: šest stotina šezdeset šest.
015	EZR	002	014	Vigvajevih potomaka: dve hiljade pedeset šest;
015	EZR	002	015	Adinovih potomaka: četiri stotine pedeset četiri;
015	EZR	002	016	Atirovih potomaka: od Jezekije devedeset osam;
015	EZR	002	017	Visajevih potomaka: tri stotine dvadeset tri;
015	EZR	002	018	Jorinih potomaka: stotinu dvanaest;
015	EZR	002	019	Asumovih potomaka: dve stotine dvadeset tri;
015	EZR	002	020	Givarovih potomaka: devedeset pet;
015	EZR	002	021	Vitlejemovih potomaka: stotinu dvadeset tri;
015	EZR	002	022	Ljudi iz Netofata: pedeset šest;
015	EZR	002	023	Ljudi iz Anatota: stotinu dvadeset osam;
015	EZR	002	024	Azmavetovih potomaka: četrdeset dva;
015	EZR	002	025	Kirijat-Jarimovih, Kefirinih, Virotovih potomaka: sedam stotina četrdeset tri;
015	EZR	002	026	Raminih i Gavajinih potomaka: šest stotina dvadeset jedan;
015	EZR	002	027	Ljudi iz Mihmasa: stotinu dvadeset dva;
015	EZR	002	028	Ljudi iz Vetilja i Gaja: dve stotine dvadeset tri;
015	EZR	002	029	Navavskih potomaka: pedeset dva;
015	EZR	002	030	Magvisovih potomaka: stotinu pedeset šest;
015	EZR	002	031	Elama drugog potomaka: hiljadu dve stotine pedeset četiri;
015	EZR	002	032	Harimovih potomaka: tri stotine dvadeset.
015	EZR	002	033	Lodovih, Adidovih, Onanovih potomaka: sedam stotina dvadeset pet;
015	EZR	002	034	Ljudi iz Jerihona: tri stotine četrdeset pet.
015	EZR	002	035	Ljudi iz Senaje: tri hiljade šest stotina trideset.
015	EZR	002	036	Sveštenici: Jedajinih potomaka iz Isusovog doma: devetsto sedamdeset tri;
015	EZR	002	037	Imirovih potomaka: hiljadu pedeset dva;
015	EZR	002	038	Pashorovih potomaka: hiljadu dve stotine četrdeset sedam;
015	EZR	002	039	Harimovih potomaka: hiljadu sedamnaest.
015	EZR	002	040	Leviti: Isusovih i Kadmilovih potomaka, među sinovima Odavijenih, sedamdeset četiri.
015	EZR	002	041	Pevači: Asafovih potomaka stotinu dvadeset osam.
015	EZR	002	042	Vratari: Salumovih potomaka, Atirovih potomaka, Talmonovih potomaka, Akuvovih potomaka, Atitinih potomaka i Sovajevih potomaka ukupno stotinu trideset devet.
015	EZR	002	043	Hramske sluge: Sišovi potomci, Asufovi potomci, Tavaotovi potomci;
015	EZR	002	044	Kirosovi potomci, Sijini potomci, Fadonovi potomci;
015	EZR	002	045	Levanovi potomci, Agavini potomci, Akuvovi potomci;
015	EZR	002	046	Agavovi potomci, Salmejevi potomci, Ananovi potomci;
015	EZR	002	047	Gidilovi potomci, Garovi potomci, Reajini potomci;
015	EZR	002	048	Resini potomci, Nekodini potomci, Gazamovi potomci;
015	EZR	002	049	Uzini potomci, Fesejevi potomci, Visajevi potomci;
015	EZR	002	050	Aseninovi potomci, Meunimovi potomci, Nefusimovi potomci;
015	EZR	002	051	Vakvukovi potomci, Akufovi potomci, Arurovi potomci;
015	EZR	002	052	Vaslitovi potomci, Meidinihovi potomci, Arsinihovi potomci;
015	EZR	002	053	Varkosovi potomci, Siserini potomci, Tamini potomci;
015	EZR	002	054	Nesijini potomci, Atifini potomci.
015	EZR	002	055	Potomci Solomonovih slugu: Sotajevi potomci, Soferetovi potomci, Ferudini potomci;
015	EZR	002	056	Jalini potomci, Darkonovi potomci, Gidilovi potomci;
015	EZR	002	057	Sefatijini potomci, Atilovi potomci, potomci Fohereta od Sevojima, Amijevi potomci;
015	EZR	002	058	hramskih sluga i Solomonovih sluga ukupno tri stotine devedeset dva.
015	EZR	002	059	Ovo su oni koji su došli iz Tel-Meleha, Tel-Arise, Heruva, Adona i Imira, a nisu mogli da potvrde iz kojeg očinskog doma su i oni i njihovi potomci, i da li su Izrailjci:
015	EZR	002	060	Dalajini potomci, Tovijini potomci, Nekodini potomci, njih šest stotina pedeset dva.
015	EZR	002	061	Potomci sveštenika: Avajini potomci, Akosovi potomci, potomci Varzelaja koji se oženio jednom od ćerki Varzelaja Galađanina i nazvao se njihovim imenom;
015	EZR	002	062	oni su tražili svoje rodoslovne zapise, ali nisu mogli da se pronađu. Zato su kao nečisti bili odstranjeni iz sveštenstva.
015	EZR	002	063	Tirsata im je rekao da ne jedu od Svetinje nad svetinjama dok ne služi sveštenik sa Urimom i Tumimom.
015	EZR	002	064	Cela zajednica je ukupno brojila četrdeset dve hiljade tri stotine šezdeset,
015	EZR	002	065	ne računajući sluge i sluškinje, njih sedam hiljada tri stotine trideset sedam, i s njima dve stotine pevača i pevačica.
015	EZR	002	066	Imali su sedam stotina trideset šest konja, dve stotine četrdeset pet mazgi;
015	EZR	002	067	četiri stotine trideset pet kamila, šest hiljada sedam stotina dvadeset magaraca.
015	EZR	002	068	Neki su glavari otačkih domova, došavši do Doma Gospodnjeg u Jerusalimu, davali dragovoljno da se Dom Božiji podigne na svom mestu.
015	EZR	002	069	Prema svojim mogućnostima su dali u riznicu za poslove: šezdeset jednu hiljadu zlatnih drahmi, pet hiljada srebrnih mina i stotinu odora za sveštenike.
015	EZR	002	070	Tako su se nastanili sveštenici i Leviti, neki od naroda, pevači, vratari i hramske sluge u svojim gradovima, i sav Izrailj u svojim gradovima.
015	EZR	003	001	Kada je stigao sedmi mesec, a Izrailjci su već bili po gradovima, narod se jednodušno okupio u Jerusalimu.
015	EZR	003	002	Tada je ustao Isus, sin Josedekov, njegova braća sveštenici i Zorovavelj, sin Salatilov i njegova braća. Oni su obnovili žrtvenik Boga Izrailjevog da žrtvuju na njemu svespalnice, prema onome što je zapisano u Zakonu Mojsija, čoveka Božijeg.
015	EZR	003	003	Žrtvenik su postavili na njegovo mesto, iako su bili užasnuti od ljudi onih zemalja. Tako su prineli na njemu žrtvu svespalnicu Gospodu, svespalnice jutarnje i večernje.
015	EZR	003	004	Proslavili su i praznik Senica, onako kako je propisano. Žrtvovali su svaki dan određeni broj svespalnica, kako je propisano za koji dan.
015	EZR	003	005	Potom su prinosili stalnu svespalnicu za mladine i za sve Gospodnje posvećene praznike, kako je propisano, i za sve koji su dobrovoljno žrtvovali Gospodu.
015	EZR	003	006	Od prvog dana sedmog meseca počeli su da žrtvuju svespalnice Gospodu, ali Dom Gospodnji još nije bio utemeljen.
015	EZR	003	007	Narod je dao novac zidarima i tesarima, a hranu, piće i ulje Sidoncima i Tircima da donesu kedrovinu sa Livana do mora u Jopi, prema odobrenju koje je za njih dao persijski car Kir.
015	EZR	003	008	Druge godine njihovog dolaska k Domu Božijem u Jerusalimu, drugog meseca, Salatilov sin Zorovavelj, Josedekov sin Isus i ostatak njihove braće sveštenika i Levita, i svi oni koji su došli iz izgnanstva u Jerusalim, počeli su da za nadglednike radova na Domu Gospodnjem postavljaju Levite od dvadeset godina i starije.
015	EZR	003	009	Postavljen je Isus sa svojim sinovima i svojom braćom, Kadmilo sa svojim sinovima i sa sinovima Jude, da jednodušno rade kao nadglednici radnika poslova nad Domom Božijim, kao i Inadadovi sinovi sa svojim sinovima i njihovom braćom Levitima.
015	EZR	003	010	Kada su zidari položili temelje Doma Gospodnjeg, postavili su sveštenike obučene u njihove odore, sa trubačima i sa Levitima, Asafovim sinovima, da cimbalima slave Gospoda kako je odredio David, car Izrailja.
015	EZR	003	011	Pevali su slaveći i zahvaljujući Gospodu: „jer je dobar; jer je milost njegova doveka prema Izrailju!“Sav narod je klicao u velikoj radosti, slaveći Gospoda što je osnovan Dom Gospodnji.
015	EZR	003	012	Mnogi su sveštenici, Leviti, glavari otačkih domova i starci, koji su videli prvi Dom, jako plakali kada se ovaj Dom osnivao tu pred njima. A mnogi su klicali radosno i sa ushićenjem su podvikivali.
015	EZR	003	013	Narod nije mogao da razazna zvuk povika sreće od zvuka plača naroda. Jer je narod jako klicao i taj se zvuk nadaleko prostirao.
015	EZR	004	001	Ali neprijatelji Jude i Venijamina su čuli da je narod iz izgnanstva počeo da zida Dom za Gospoda, Boga Izrailjevog,
015	EZR	004	002	pa su pristupili Zorovavelju i glavarima otačkih domova. Rekli su im: „Dajte nam da i mi zidamo sa vama! Jer i mi, poput vas, tražimo vašeg Boga i žrtvujemo mu još od vremena asirskog cara Esaradona koji nas je ovde doveo.“
015	EZR	004	003	Ali Zorovavelj, Isus i ostali glavari otačkih domova Izrailja su im odgovorili: „Nije vaše da sa nama zidate Dom za našeg Boga. Mi ćemo sami zidati za Gospoda, Boga Izrailjevog, kako nam je zapovedio car Kir, car Persije.“
015	EZR	004	004	Tako je narod zemlje počeo da obeshrabruje poduhvate Jevreja i zastrašuje ih da zidaju.
015	EZR	004	005	Unajmljivali su savetnike protiv njih da bi ih osujetili u nameri za sve vreme persijskog cara Kira do vladavine persijskog cara Darija.
015	EZR	004	006	Za vreme vladavine Artakserksa, na početku njegovog carevanja, napisali su tužbu protiv stanovnika Jude i Jerusalima.
015	EZR	004	007	I za vreme Artakserksa su pisali Vislam, Mitridat, Taveilo i ostali njihovi drugovi Artakserksu, caru Persije. Pisano je aramejskim pismom i jezikom.
015	EZR	004	008	Reum, glavni upravitelj, i pisar Simsaj su napisali sledeće pismo protiv Jerusalima caru Artakserksu:
015	EZR	004	009	Od Reuma, glavnog upravitelja, Simsaja pisara i ostalih njihovih drugova: sudija i namesnika, onih iz Oreha, Vavilonaca, žitelja Susana (to jest Elamaca);
015	EZR	004	010	ostalih naroda koje je poveo u izgnanstvo Asenafar, veliki i slavni, i nastanio ih u gradove Samarije i ostalih s područja preko reke.
015	EZR	004	011	Evo, ovo je prepis pisma koji su poslali caru Artakserksu: Tvoje sluge, ljudi s područja preko reke. Evo, dakle,
015	EZR	004	012	neka zna car da Jevreji koji su došli k nama, s tvoje strane, dođoše u Jerusalim da zidaju grad pobune i zla, da obnavljaju zidine, da su one završene i da su temelji obnovljeni.
015	EZR	004	013	Neka zna car da, ako se ovaj grad sazida i zidine završe, oni neće više davati danak, porez i carinu, pa će careve riznice biti oštećene.
015	EZR	004	014	A pošto smo odani dvoru, ne dolikuje da gledamo ovo beščašće prema caru. Zato ti o tome javljamo i šaljemo care.
015	EZR	004	015	Neka se istraži u dnevnicima tvojih predaka i pronaći ćeš u istim, i znaćeš da je ovaj grad, grad buntovnički, na štetu carevima i pokrajinama, da je u njemu oduvek dizana pobuna. Zbog toga je ovaj grad i bio razoren.
015	EZR	004	016	Zato obaveštavamo cara da, ako se ovaj grad sazida i zidine završe, ti više nećeš imati imanja na području preko reke.
015	EZR	004	017	Car je poslao odgovor Reumu, glavnom upravitelju, i pisaru Simsaju i ostalim njihovim drugovima, koji su prebivali u Samariji, i ostalim s područja preko reke: Mir! Evo,
015	EZR	004	018	pismo koje ste nam poslali je jasno i glasno pročitano preda mnom.
015	EZR	004	019	Izdao sam zapovest da se sve istraži i otkrili su da se ovaj grad oduvek dizao protiv careva, da se u njemu zbivao ustanak i pobuna.
015	EZR	004	020	Silni carevi su vladali Jerusalimom i imali vlast nad svim područjem preko reke, pa su im plaćali danak, porez i carinu.
015	EZR	004	021	Sada izdajte zapovest da ti ljudi obustave izgradnju tog grada dok ja ne zapovedim.
015	EZR	004	022	Pazite da u ovome ne budete nemarni! Jer, zašto bi carsko dobro bilo sve više na šteti i gubitku?
015	EZR	004	023	Prepis ovog pisma cara Artakserksa je naglas pročitan pred Reumom, Simsajem pisarem i njihovim drugovima. Oni požure u Jerusalim ka Jevrejima, pa ih zaustave oružjem i silom.
015	EZR	004	024	Tada su obustavljeni radovi na Božijem Domu u Jerusalimu, a obustava je potrajala do druge godine vladavine persijskog cara Darija.
015	EZR	005	001	Tada su prorokovali proroci Agej i Zaharija, Idov sin. Oni su prorokovali Jevrejima u Judi i Jerusalimu u ime Boga Izrailjevog koji je vladao nad njima.
015	EZR	005	002	Na to su ustali Salatilov sin Zorovavelj i Josedekov sin Isus. Počeli su da zidaju Dom Božiji u Jerusalimu, a proroci su bili sa njima i pomagali im.
015	EZR	005	003	I baš tada im je došao Tatnaj, upravitelj područja preko reke, zatim Setar-Vosnaj i njihovi drugovi. Pitali su ih: „Ko vam je zapovedio da zidate taj Dom i da završite tu građevinu?“
015	EZR	005	004	Pitali su ih: „Kako se zovu ljudi koji zidaju ovu građevinu?“
015	EZR	005	005	Ali oko njihovog Boga je bilo nad judejskim starešinama. Nisu im obustavili radove, pa je poslat izveštaj Dariju, a on se pismom izjasnio o tome.
015	EZR	005	006	Ovo je prepis pisma koji je caru Dariju poslao Tatnaj, upravitelj područja preko reke, zatim Setar-Vosnaj i njihovi drugovi, starešine koje su na području preko reke.
015	EZR	005	007	Poslali su mu pismo u kome je o svemu ovome pisalo: Dariju, caru, neka je mir u svemu!
015	EZR	005	008	Neka zna car da smo otišli u pokrajinu Judu, do Doma velikog Boga koji se zida od klesanog kamena, a grede se postavljaju u zidove. Taj se posao izvodi marljivo i napreduje u njihovim rukama.
015	EZR	005	009	Na to smo upitali ondašnje starešine i rekli im: „Ko vam je izdao zapovest da gradite ovaj Dom i završavate ovu građevinu?“
015	EZR	005	010	Pitali smo ih i za imena, da te obavestimo, da bismo zapisali imena ljudi koji su im glavari.
015	EZR	005	011	A oni su nam ovako odgovorili: „Mi smo sluge Boga nebesa i zemlje. Zidamo Dom koji je bio podignut od davnina, a podigao ga je i završio veliki car Izrailja.
015	EZR	005	012	Ali, naši su očevi razgnevili Boga nebeskog, pa ih je on predao u ruke Haldejcu, vavilonskom caru Navuhodonosoru. On je razorio ovaj Dom, a narod izgnao u Vavilon.
015	EZR	005	013	Ali prve godine Kira, cara vavilonskog, car Kir je izdao proglas da se izgradi ovaj Božiji Dom.
015	EZR	005	014	I zlatno i srebrno posuđe Božijeg Doma, koje je Navuhodonosor poneo iz Doma u Jerusalimu i odneo u hram u Vavilonu, izneo je car Kir iz vavilonskog hrama i predao ga čoveku zvanom Sasavasar, koga je imenovao za upravitelja.
015	EZR	005	015	Još mu je rekao:’Uzmi ovo posuđe, idi i stavi ga u Dom, u Jerusalim, pa sazidaj Dom Božiji na njegovom mestu.’
015	EZR	005	016	A kada je taj Sasavasar došao, položio je temelje Božijeg Doma u Jerusalimu, koji se od tada do sada zida, i još nije završen.“
015	EZR	005	017	Sada, ako je caru po volji, neka se proveri u carevoj riznici u Vavilonu. Ako postoji proglas cara Kira da se sazida ovaj Božiji Dom u Jerusalimu, neka nam car javi svoju volju o tome.
015	EZR	006	001	Car Darije je tada izdao zapovest da se ispita u arhivi riznice, gde se ostavljalo blago u Vavilonu.
015	EZR	006	002	Pronašli su u Ahmeti, u tvrđavi oblasti Midija jedan zapis u kome je zapisana ova odluka:
015	EZR	006	003	Prve godine cara Kira, izdao je proglas car Kir za Dom Božiji u Jerusalimu: Neka se izgradi Dom kao mesto za žrtvovanje žrtava. Neka mu se polože temelji, šezdeset lakata u visinu i isto toliko u širinu;
015	EZR	006	004	tri reda klesanog kamenja i jedan red greda, a neka se za troškove uzme iz carevog dvora.
015	EZR	006	005	Takođe, zlatno i srebrno posuđe Božijeg Doma, koje je Navuhodonosor poneo iz Doma u Jerusalimu i doneo ga u Vavilon, neka se i ono vrati. Pošaljite ga u Jerusalim i položite na njegovo mesto u Božijem Domu.
015	EZR	006	006	Sada, Tatnaju, upravitelju područja preko reke, Setar-Vosnaju i vi, njihovi drugovi, starešine koje ste na području preko reke – dalje odatle!
015	EZR	006	007	Ostavite radove na tom Božijem Domu judejskom upravitelju i judejskim starešinama. Neka oni izgrade Božiji Dom na njegovom mestu.
015	EZR	006	008	Zapovedam vam šta ćete da radite za judejske starešine da bi izgradili taj Božiji Dom: Neka se priloži od carskog imanja, od područja preko reke. Neka se odmah daje za troškove tim ljudima da ne obustave radove.
015	EZR	006	009	Neka im se da od potrebnih stvari za svespalnice Bogu nebeskom – junci, ovnovi, jaganjci, žito, so, vino i ulje – prema reči sveštenika koji su u Jerusalimu, svaki dan i bez zanemarivanja,
015	EZR	006	010	kako bi mogli da žrtvuju žrtve ugodnog mirisa Bogu nebeskom i mole se za život cara i njegovih sinova.
015	EZR	006	011	Ja, dakle, izdajem i ovu zapovest: svakom čoveku koji prekrši ovaj proglas neka se izvuče greda iz kuće, pa neka se uspravi, a on da se na njoj smakne. Neka mu se kuća pretvori u đubrište.
015	EZR	006	012	I Bog koji je učinio da njegovo ime prebiva onde, neka sruši svakog cara i narod koji pruži ruku da prekrši ovaj proglas i razori Dom Božiji u Jerusalimu. Ja, Darije, izdao sam ovaj proglas i neka se žurno izvrši!
015	EZR	006	013	Tada su Tatnaj, upravitelj područja preko reke, Setar-Vosnaj i njihovi drugovi žurno uradili onako kako im je poručio car Darije.
015	EZR	006	014	Judejske starešine su zidale i napredovale prema proroštvu proroka Ageja i Zaharija, Idovog sina. Gradili su i završili prema zapovesti Boga Izrailjevog i prema proglasu Kira, Darija i Artakserksa, cara Persije.
015	EZR	006	015	Dom je završen do trećeg dana meseca adara, šeste godine vladavine cara Darija.
015	EZR	006	016	Tada su izrailjski narod, sveštenici, Leviti i ostatak naroda iz izgnanstva s radošću izvršili posvećenje Božijeg Doma.
015	EZR	006	017	Za posvećenje Božijeg Doma su prineli stotinu junaca, dve stotine ovnova, četiri stotine jaganjaca i dvanaest jaraca za žrtvu za greh, za sav Izrailj, prema broju izrailjskih plemena.
015	EZR	006	018	Postavili su sveštenike po njihovim redovima i Levite prema njihovim redovima, da služe Bogu koji je u Jerusalimu, prema propisu Mojsijeve knjige.
015	EZR	006	019	Izgnani narod je proslavio Pashu četrnaestog dana prvog meseca.
015	EZR	006	020	Sveštenici i Leviti su se očistili do jednoga. Svi su bili čisti kada su zaklali Pashu za sav izgnani narod, za njihovu braću sveštenike i za sebe.
015	EZR	006	021	Onda je jeo narod izrailjski, povratnici iz izgnanstva, i svako ko im je prišao i ko se odvojio od nečistoće naroda zemaljskih, tražio je Gospoda, Boga Izrailjevog.
015	EZR	006	022	Slavili su radosno praznik Beskvasnih hlebova sedam dana jer ih je Gospod obradovao. Promenio je srce asirskog cara prema njima, jer im je ojačao ruke u izgradnji Doma Boga, Boga Izrailjevog.
015	EZR	007	001	Nakon ovih događaja, za vladavine persijskog cara Artakserksa, Jezdra, sin Soraje, sina Azarije, sina Helkije;
015	EZR	007	002	sina Saluma, sina Sadoka, sina Ahituva;
015	EZR	007	003	sina Amarije, sina Azarije, sina Merajota;
015	EZR	007	004	sina Zeraje, sina Ozije, sina Vukija;
015	EZR	007	005	sina Avisuja, sina Finesa, sina Eleazara, sina Arona Prvosveštenika;
015	EZR	007	006	taj Jezdra je došao iz Vavilona. Bio je znalac Svetog pisma, vešt u Mojsijevom Zakonu koji je dao Gospod, Bog Izrailjev. Ruka Gospoda, njegovog Boga, je bila nad njim, pa mu je car dao sve što je tražio.
015	EZR	007	007	Sedme godine cara Artakserksa u Jerusalim su došli neki od izrailjskog naroda, neki sveštenici, Leviti, pevači, vratari i hramske sluge.
015	EZR	007	008	A on je došao u Jerusalim u petom mesecu sedme careve godine.
015	EZR	007	009	Prvog dana prvog meseca je pošao iz Vavilona, a prvog dana petog meseca je došao u Jerusalim, jer je nad njim bila dobra ruka njegovog Boga.
015	EZR	007	010	Jer Jezdra je čvrsto srcem odlučio da istražuje Gospodnji Zakon, da ga izvršava i da poučava u Izrailju propise i pravo.
015	EZR	007	011	Ovo je prepis pisma koje je car Artakserks dao Jezdri, svešteniku i znalcu Svetog pisma, poznavaocu reči Gospodnjih, zapovesti i uredaba danih Izrailju.
015	EZR	007	012	Artakserks, car careva. Jezdri, svešteniku i znalcu knjige Zakona Boga nebeskog. Evo, dakle,
015	EZR	007	013	izdao sam proglas da svako ko je u mom carstvu od Izrailja, njegovih sveštenika i Levita, a svojevoljno želi da ide sa tobom u Jerusalim, neka ide.
015	EZR	007	014	Zbog toga si poslan od cara i sedmorice njegovih savetnika da se raspitaš o Judi i Jerusalimu po Božijem Zakonu koji ti je u ruci;
015	EZR	007	015	i da poneseš srebro i zlato koje su car i njegovi savetnici svojevoljno priložili Bogu Izrailjevom, koji prebiva u Jerusalimu.
015	EZR	007	016	Takođe i srebro i zlato koje ćeš prikupiti u svoj oblasti vavilonskoj, sa svim dobrovoljnim prilozima što ih rado daju narod i sveštenici za Dom njihovog Boga u Jerusalimu.
015	EZR	007	017	Zato odmah tim novcem kupi junce, ovnove, jaganjce, njihove žitne žrtve i njihove žrtve izlivnice. Njih ćeš prineti na žrtveniku Doma svoga Boga u Jerusalimu.
015	EZR	007	018	A sa preostalim srebrom i zlatom, šta god smatrate da je dobro, uradite ti i tvoja braća po volji vašeg Boga.
015	EZR	007	019	Posuđe koje ti je dano za službu Doma vašeg Boga položi Bogu Jerusalima.
015	EZR	007	020	A ostale potrebe Božijeg Doma, koje su tvoja obaveza da ih podmiriš, podmiri iz carske riznice.
015	EZR	007	021	Ja, car Artakserks, zapovedam svima koji su nad riznicama područja preko reke, da se sve što vam zatraži Jezdra, sveštenik i znalac knjige Zakona Boga nebeskog, odmah učini:
015	EZR	007	022	do stotinu talanata srebra, stotinu kora žita, stotinu vat vina, stotinu vata ulja i soli bez merenja.
015	EZR	007	023	Sve ovo je zapovest Boga nebeskog i neka se izvrši tačno, za Dom Boga nebeskog. Jer, zašto da bude gnev na carstvu cara i njegovih sinova?
015	EZR	007	024	Znajte i to da se nikome od sveštenika, Levita, pevača, vratara, hramskih sluga i sluga ovog Doma Božijeg ne nameću danak, porez i carina.
015	EZR	007	025	A ti, Jezdra, prema mudrosti svog Boga koja ti je dana, postavi znalce Zakona i sudije, kako bi mogli da sude svem narodu koji je na području preko reke: onima koji znaju zakone tvog Boga. A one koji ih ne znaju, ti ih pouči.
015	EZR	007	026	A oni koji ne budu radili po Zakonu tvog Boga i po carskom proglasu, neka se nad njima odmah izvrši kazna: bilo smrću ili progonom, bilo globom ili zatvorom.
015	EZR	007	027	Neka je blagosloven Gospod, Bog naših otaca, koji je ovako nešto stavio u carevo srce da ukrasi Dom Božiji u Jerusalimu!
015	EZR	007	028	I meni se smilovao pred carem, njegovim savetnicima i moćnim carevim dvoranima. Ali ja sam se ohrabrio, jer je ruka Gospodnja bila nada mnom, pa sam okupio izrailjske glavare da idu gore sa mnom.
015	EZR	008	001	Ovo su glavari otačkih domova upisani u svoj rodoslov, koji su došli sa mnom iz Vavilona za vreme vladavine cara Artakserksa:
015	EZR	008	002	Od Finesovih potomaka: Girsam; od Itamarovih potomaka: Danilo; od Davidovih potomaka: Hatuš;
015	EZR	008	003	od Sehanijevih potomaka, koji je Farosov potomak, Zaharija i sa njim stotinu pedeset muškaraca upisanih u rodoslov;
015	EZR	008	004	od Fat-Moavovih potomaka: Elioinaj, sin Zerajin i sa njim dve stotine muškaraca;
015	EZR	008	005	od Sehanijevih potomaka: sin Jazilov i sa njim tri stotine muškaraca;
015	EZR	008	006	od Adinovih potomaka: Eved, sin Jonatanov i sa njim pedeset muškaraca;
015	EZR	008	007	od Elamovih potomaka: Isaija, sin Atalijin i sa njim sedamdeset muškaraca;
015	EZR	008	008	od Sefatijinih potomaka: Zevadija, sin Mihailov i sa njim osamdeset muškaraca;
015	EZR	008	009	od Joavovih potomaka: Ovadija, sin Jehilov i sa njim dve stotine osamnaest muškaraca;
015	EZR	008	010	od Selomitovih potomaka: sin Josifijin i sa njim stotinu šezdeset muškaraca;
015	EZR	008	011	od Vivajevih potomaka: Zaharija, sin Vivajev i sa njim dvadeset osam muškaraca;
015	EZR	008	012	od Azgadovih potomaka: Joanan, sin Akatanov i sa njim stotinu deset muškaraca;
015	EZR	008	013	od poslednjih Adonikamovih potomaka poimence su Elifelet, Jeiel i Semaja i sa njima šezdeset muškaraca;
015	EZR	008	014	od Vigvajevih potomaka: Gutaj i Zahur i sa njima sedamdeset muškaraca.
015	EZR	008	015	Okupio sam ih kraj reke koja teče u Avu gde smo se utaborili na tri dana. Ali, zapazio sam da među narodom i sveštenicima nema nijednog Levijevog potomka.
015	EZR	008	016	Zato sam poslao po glavare Eliezera, Arila, Semaju, Elnatana, Jariva, Elnatana, Natana, Zahariju i Mesulama, i po učitelje Jojariva i Elnatana.
015	EZR	008	017	Poslao sam ih i zapovedio im za Ida, glavara mesta Kasifija, šta da kažu Idu i njegovoj braći, hramskim čuvarima u mestu Kasifija: da nam dovedu sluge za Dom našeg Boga.
015	EZR	008	018	I oni su nam doveli – jer je dobra ruka našeg Boga bila nad nama – razboritog čoveka, sina Levija i sina Izrailja, jednog od potomaka Molije i Sereviju sa njegovim sinovima i njegovom braćom. Ukupno osamnaest ljudi;
015	EZR	008	019	Asaviju i sa njim Merarijevog potomka Isaiju, njegovu braću i njegove sinove. Ukupno dvadeset ljudi;
015	EZR	008	020	neke od hramskih slugu, koje je postavio David sa glavarima za pomoć Levitima, njih dve stotine dvadeset. Svi su bili poimence naznačeni.
015	EZR	008	021	I tamo, na reci Avi, sam proglasio post, da bismo se ponizili pred našim Bogom i tražili od njega srećan put za nas, našu decu i svu našu imovinu.
015	EZR	008	022	Bila me je sramota da od cara tražim vojsku i konjanike da nam pomognu pred neprijateljima na putu. Jer, rekli smo caru: „Ruka našeg Boga je blagonaklona svima koji ga traže, a njegova sila i njegov gnev su nad svima koji ga ostavljaju.“
015	EZR	008	023	Tako smo postili i tražili sve to od našeg Boga, a on nas je uslišio.
015	EZR	008	024	Odvojio sam dvanaest svešteničkih glavara: Sereviju, Asaviju i desetoricu njihove braće.
015	EZR	008	025	Izmerio sam im srebro, zlato i posuđe kao prilog za Dom našeg Boga što su priložili car, njegovi savetnici, njegovi dvorani i sav Izrailj koji je bio tamo.
015	EZR	008	026	Na ruke sam im izmerio šest stotina pedeset talanata srebra, stotinu talanata srebrnih posuda i stotinu talanata zlata;
015	EZR	008	027	dvadeset zlatnih zdela vrednih hiljadu darika i dve dobro uglačane bronzane posude vredne kao zlato.
015	EZR	008	028	Rekao sam im: „Vi ste sveti Gospodu i posude su svete, a srebro i zlato su dobrovoljni prilozi Gospodu, Bogu vaših otaca.
015	EZR	008	029	Pazite ih i čuvajte dok ih ne izmerite pred glavarima sveštenika, Levitima i izrailjskim knezovima u Jerusalimu, u odajama Doma Gospodnjeg.“
015	EZR	008	030	Tako su sveštenici i Leviti primili izmereno srebro, zlato i posuđe da ih odnesu u Jerusalim, u Dom našeg Boga.
015	EZR	008	031	Dvanaestog dana prvog meseca sa reke Ave krenuli smo za Jerusalim. Nad nama je bila ruka našeg Boga i spasavala nas od ruku naših neprijatelja i od zaseda na putu.
015	EZR	008	032	I došli smo u Jerusalim i ostali tamo tri dana.
015	EZR	008	033	Četvrtog dana izmereno je srebro, zlato i posuđe u Domu našeg Boga na ruke svešteniku Merimotu, Urijinom sinu, s kojim su bili Leviti Eleazar, Finesov sin; Jozavad, Isusov sin i Noadija, Vinujev sin
015	EZR	008	034	A kada je sve bilo izbrojano i izmereno, tada je i zabeležena sva težina.
015	EZR	008	035	Onda su oni koji su došli iz izgnanstva, prognani narod, prineli svespalnice Bogu Izrailja: dvanaest junaca za sav Izrailj, devedeset šest ovnova, sedamdeset sedam jaganjaca, dvanaest jaraca za žrtvu za greh – sve to kao svespalnicu Gospodu.
015	EZR	008	036	I careve zapovesti su predali carevim zapovednicima i upraviteljima područja preko reke, a oni su se zauzeli i za narod i za Dom Božiji.
015	EZR	009	001	Kada se sve ovo završilo, pristupili su mi glavari i rekli: „Izrailjski narod, sveštenici i Leviti se nisu odvojili od naroda zemaljskih i njihovih odvratnosti, od Hananaca, Hetita, Ferežana, Jevuseja, Amonaca, Moavaca, Egipćana i Amorejaca.
015	EZR	009	002	Uzeli su neke od njihovih ćerki za sebe i svoje sinove, pa su pomešali sveti rod sa narodima zemaljskim. U ovom neverstvu su prednjačili glavari i dostojanstvenici.“
015	EZR	009	003	A ja, čim sam čuo za ovu stvar, razderao sam svoju odeću i plašt, čupao kosu sa glave i brade, pa sam seo kao skamenjen.
015	EZR	009	004	Oko mene su se okupili svi koji su se bojali od reči Boga Izrailja, zbog neverstva povratnika iz izgnanstva, a ja sam sedeo kao skamenjen sve do večernje žrtve.
015	EZR	009	005	A tokom večernje žrtve sam ustao iz svoje poniženosti, pa sam razderane odeće i plašta, pao na kolena i raširio ruke Gospodu, mom Bogu.
015	EZR	009	006	Rekao sam: „O, moj Bože! Sramota me je i postiđen sam da bih podigao, o, moj Bože, svoje lice k tebi, jer su naše krivice narasle preko glave i greh je naš velik do nebesa.
015	EZR	009	007	Još od vremena naših očeva u grehu smo velikom sve do ovih dana. Zbog naših krivica smo bili dani mi, naši carevi i naši sveštenici u ruke careva zemaljskih – pod mač, u izgnanstvo, za otimačinu i sramotu sve do danas.
015	EZR	009	008	A sada, na tren nam je došla milost od Gospoda, Boga našeg: da nam ostavi ostatak; da nam da uporište u mestu svoje svetosti; da nam prosvetli oči naše Bog naš, i da nam da malo živnemo u svom robovanju.
015	EZR	009	009	Jer, mi smo roblje, ali u našem robovanju naš nas Bog nije napustio: smilovao nam se pred carevima Persije da oživimo, da se podigne Dom našeg Boga i poprave njegove ruševine, da nam da zid u Judi i u Jerusalimu.
015	EZR	009	010	I šta sad da kažemo, o, Bože naš, posle ovog?! Jer, napustili smo tvoje zapovesti
015	EZR	009	011	koje si nam zapovedio preko svojih slugu, proroka:’Zemlja u koju idete da je zaposednete je nečista zemlja zbog nečistoće zemaljskih naroda. Napunili su je svojim odvratnostima i nečistoćama s kraja na kraj.
015	EZR	009	012	Zato ne udajite svoje ćerke za njihove sinove niti uzimajte njihove ćerke za svoje sinove. Ne tražite trajni mir i korist sa njima, da biste ostali jaki, da biste jeli dobra zemlje i ostavili je u nasledstvo svojim sinovima doveka.’
015	EZR	009	013	I posle svega toga što je došlo na nas, zbog naših zlodela i naših velikih greha, ipak si nas, Bože naš, poštedeo više nego što su naše krivice zaslužile, i dao nam ostatak kao što je ovaj.
015	EZR	009	014	Zar da uzvratimo kršenjem tvojih zapovesti i orođavamo se sa narodima ovakvih odvratnosti? Zar se ne bi razgnevio na nas i dokrajčio nas tako da više ne bude ni ostatka ni preživelih?
015	EZR	009	015	O, Gospode, Bože Izrailjev, ti si pravedan jer smo preostali kao ostatak, kao što je danas. Evo nas pred tobom u našim gresima i zbog toga ne možemo da stojimo pred tobom.“
015	EZR	010	001	I dok se Jezdra molio i dok je plačući priznavao grehe padajući ničice pred Domom Božijim, oko njega se okupilo veliko mnoštvo Izrailjaca – muškaraca, žena i dece. Narod je gorko plakao.
015	EZR	010	002	Tada se oglasio Sehanije, sin Jehilov, jedan od Elamovih potomaka. Rekao je Jezdri: „Neverno smo činili prema našem Bogu i oženili se tuđinkama iz naroda zemaljskih. Ali sada ima nade za Izrailj u ovome.
015	EZR	010	003	Zato, hajde da sklopimo savez sa našim Bogom, da otpustimo sve žene i one koje su rođeni od njih. Neka se to uradi po savetu Gospodnjem i onih koji se boje zapovesti našeg Boga, a i prema Zakonu.
015	EZR	010	004	Ustani, jer je ovo tvoja obaveza, a mi ćemo biti s tobom. Budi jak i deluj!“
015	EZR	010	005	Jezdra je tada ustao i zakleo glavare sveštenika, Levita i sav Izrailj da postupe po ovoj odluci. I oni su se zakleli.
015	EZR	010	006	Ustao je Jezdra ispred Doma Božijeg i prenoćio u sobi Elijasivovog sina Joanana. Ušao je tamo i nije jeo hleb i pio vodu, jer je žalio zbog neverstva povratnika iz izgnanstva.
015	EZR	010	007	Objavili su proglas po Judi i Jerusalimu, svem narodu iz izgnanstva da se okupi u Jerusalimu.
015	EZR	010	008	A svakome ko ne dođe za tri dana, prema odluci glavara i starešina, neka mu se oduzme sva imovina, a on će biti odvojen od zbora povratnika iz izgnanstva.
015	EZR	010	009	Tako se okupio sav narod iz Jude, Venijamina i Jerusalima za tri dana, devetog meseca, dvadesetog dana u mesecu. Sav narod je posedao na gradskom trgu pred Domom Božijim, drhteći i zbog svega ovog i zbog kiše.
015	EZR	010	010	Jezdra sveštenik je ustao i rekao im: „Izneverili ste se, ženili ste žene tuđinke da uvećate greh Izrailja.
015	EZR	010	011	Zato dajte slavu Gospodu, Bogu vaših otaca, i učinite njegovu volju: odvojte se od naroda zemaljskih i od žena tuđinki!“
015	EZR	010	012	Na to se sav zbor oglasio gromkim glasom: „Radićemo po tvojim rečima!
015	EZR	010	013	Ali, mnogo je naroda i vreme je kiša, pa ne može više da se stoji napolju. A ovaj posao nije za dan ili dva, jer smo u ovome mnogo grešili.
015	EZR	010	014	Molimo te, neka naši glavari u tome stoje za sav zbor. Neka svi koji su u našim gradovima oženili žene tuđinke dođu u određeno vreme, i sa njima gradske starešine i gradske sudije, sve dok se ne odvrati plamen gneva našeg Boga od nas, sve dok traje ova stvar.“
015	EZR	010	015	Samo su Jonatan, sin Asailov i Jazija, sin Tekujev ustali protiv ovog, a Leviti Mesulam i Savetaj su im pomagali.
015	EZR	010	016	Ali narod iz izgnanstva je tako uradio, a sveštenik Jezdra je za sebe izdvojio ljude, otačke glavare po domovima njihovih predaka, i to svakog od njih poimence. Oni su prvog dana desetog meseca seli da ispitaju ovu stvar.
015	EZR	010	017	Tako su do prvog dana prvog meseca završili sa svim ljudima koji su se oženili ženama tuđinkama.
015	EZR	010	018	Tako su neki od sinova sveštenika pronađeni među onima koji su se oženili ženama tuđinkama: od sinova Isusovih, sina Josedekovog i njegove braće: Masija, Eliezer, Jariv i Godolija.
015	EZR	010	019	Oni su dali ruku da će otpustiti svoje žene, pa su svesni krivice prineli ovna iz stada za svoj greh.
015	EZR	010	020	Od Imirovih sinova: Hanani i Zevadija;
015	EZR	010	021	od sinova Harimovih: Masija, Ilija, Semaja, Jehilo i Ozija;
015	EZR	010	022	od sinova Pashorovih: Elioinaj, Masija, Ismailo, Natanailo, Jozavad i Eleasa.
015	EZR	010	023	I od Levita: Jozavad, Semaj i Kelaja koji je Kelita, i Petaja, Juda, Eliezer.
015	EZR	010	024	Od pevača: Elijasiv; od vratara: Salum, Telem i Urija.
015	EZR	010	025	A od Izrailja, od sinova Farosovih: Ramija, Jezija, Malhije, Mijamin, Eleazar, Malhija i Venaja;
015	EZR	010	026	Od sinova Elamovih: Matanija, Zaharija, Jehilo, Avdija, Jeremot i Ilija;
015	EZR	010	027	Od sinova Zatujevih: Elioinaj, Elijasiv, Matanija, Jeremot, Zavad i Aziza;
015	EZR	010	028	Od sinova Vivajevih: Joanan, Hananija, Zavaj, Atlaj;
015	EZR	010	029	Od sinova Vanijevih: Mesulam, Maluh, Adaja, Jasuv, Seal i Ramot;
015	EZR	010	030	Od sinova Fat-Moavovih: Adna, Helal, Venaja, Masija, Matanija, Veseleilo, Vinuj i Manasija;
015	EZR	010	031	Od sinova Harimovih: Eliezer, Jesija, Malhija, Semaja i Simeun,
015	EZR	010	032	Venijamin, Maluh, Semarija;
015	EZR	010	033	Od sinova Asumovih: Matenaj, Matata, Zavad, Elifelet, Jeremaj, Manasija, Semaj;
015	EZR	010	034	Od sinova Vanijevih: Madaja, Amram, Uilo,
015	EZR	010	035	Venaja, Vedeja, Heluj,
015	EZR	010	036	Vanija, Merimot, Elijasiv,
015	EZR	010	037	Matanija, Matenaj, Jasav,
015	EZR	010	038	Vanija, Vinuj, Semaj,
015	EZR	010	039	Selemija, Natan, Adaja,
015	EZR	010	040	Mahnadevaj, Sasaj, Saraj,
015	EZR	010	041	Azareilo, Selemija, Semarija,
015	EZR	010	042	Salum, Amarija, Josif;
015	EZR	010	043	od sinova Navavovih: Jeiel, Matatija, Zavad, Zevina, Jadav, Joilo, Venaja.
015	EZR	010	044	Svi oni su uzeli žene tuđinke, ali su otpustili i te žene i njihove sinove.
#
# BOOK	016	NEH	Nehemiah	Knjiga Nemijina
016	NEH	001	001	Reči Nemije, Ahalijinog sina. Bio je mesec kislev, dvadesete godine, a ja sam bio u Susanu, u utvrđenju,
016	NEH	001	002	kada je došao Hanani, jedan od moje braće i ljudi iz Jude. Pitao sam ih o preostalim Jevrejima koji su preživeli izgnanstvo i o Jerusalimu.
016	NEH	001	003	A oni su mi rekli: „Preostali koji su preživeli izgnanstvo u toj oblasti su u velikoj nevolji i sramoti. Jerusalimski zid je porušen i vrata su mu spaljena u vatri.“
016	NEH	001	004	Čim sam čuo ove reči, seo sam, plakao i žalio danima. Postio sam i molio se pred Bogom nebeskim.
016	NEH	001	005	Rekao sam: „Molim te, Gospode, Bože nebeski, Bože veliki i strašni, koji čuvaš savez i milost onima koji ga vole i onima koji drže njegove zapovesti!
016	NEH	001	006	Molim te, prigni svoje uho i otvori oči svoje da čuješ molitvu svoga sluge kojom ti se molim danas pred tobom, danju i noću nad narodom Izrailjem, tvojim slugama. Priznajem grehe izrailjskog naroda kojima smo ti grešili, i ja i dom moga oca smo ti zgrešili.
016	NEH	001	007	Zlo smo ti učinili jer nismo držali zapovesti, ni propise, ni uredbe koje si zapovedio svom sluzi Mojsiju.
016	NEH	001	008	Molim te, seti se reči koju si zapovedio svom sluzi Mojsiju, kada si rekao:’Ako me budete izneverili, rasejaću vas među narode;
016	NEH	001	009	a ako mi se vratite i budete držali moje zapovesti i vršili ih, ako neki budu izgnani na kraj nebesa, odande ću ih sabrati i dovešću ih do mesta na kome sam izabrao da u njemu prebiva moje ime.’
016	NEH	001	010	Oni su tvoje sluge i tvoj narod koji si otkupio snagom svojom velikom i rukom svojom moćnom.
016	NEH	001	011	Molim te, o, Gospode, neka bude prignuto tvoje uho da čuješ molitvu svoga sluge i molitve svojih slugu koji su voljni da se boje tvog imena. Molim te, daj danas uspeh svom sluzi; daj mu milosrđe pred ovim čovekom!“A ja sam bio carev peharnik.
016	NEH	002	001	Bilo je to meseca nisana dvadesete godine cara Artakserksa. Pred njim je bilo vino i ja sam uzeo to vino i dao ga caru. I nikada ranije nisam bio tužan pred njim.
016	NEH	002	002	Car mi reče: „Zašto ti je lice tužno? Da nisi bolestan? To nije ništa nego neka tuga srca.“A ja sam se jako uplašio
016	NEH	002	003	i rekao caru: „Neka je car živ doveka! Kako da mi lice ne bude žalosno kada je opustošen grad gde su grobovi mojih predaka, a vrata su mu ognjem spaljena?“
016	NEH	002	004	Reče mi car: „Dakle, šta želiš?“A ja sam se pomolio Bogu nebeskom
016	NEH	002	005	i odgovorio caru: „Ako car nađe za dobro i ako mu je po volji tvoj sluga pred tobom, onda me pošalji u Judu, u grad gde su grobovi mojih predaka i ja ću da ga obnovim.“
016	NEH	002	006	Car me je – dok je carica sedela pored njega – pitao: „Dokle ćeš biti na putu i kada ćeš da se vratiš?“Caru je to bilo po volji, pa me je poslao, a ja sam mu rekao za vreme.
016	NEH	002	007	Još sam kazao caru: „Ako je caru po volji, neka mi da pisma za upravitelje područja preko reke, kako bi me pustili da prođem dok ne dođem u Judu.
016	NEH	002	008	I pismo za Asafa, čuvara careve šume, da bi mi dao drva, kako bi se napravile grede za vrata utvrđenja, koje pripada Domu, za gradski zid i za kuću u kojoj ću biti.“Car mi ih je dao jer je dobra ruka moga Boga bila nada mnom.
016	NEH	002	009	Tako sam otišao upraviteljima područja preko reke i dao im careva pisma. Car je još sa mnom poslao vojne zapovednike i konjanike.
016	NEH	002	010	Ali kada su to čuli Sanavalat Oronjanin i Tovija, sluga Amonac, bilo im je veoma mrsko što je došao neko da traži dobro za izrailjski narod.
016	NEH	002	011	Došao sam u Jerusalim i bio tamo tri dana.
016	NEH	002	012	Ustao sam noću, ja i nekolicina ljudi sa mnom, ali nikome nisam kazao šta mi je moj Bog stavio u srce da uradim za Jerusalim. A od životinja ništa nije bilo uz mene osim živinčeta na kome sam jahao.
016	NEH	002	013	Izašao sam na Dolinska vrata, noću, naspram Zmajevog izvora i Gnojnih vrata. Proveravao sam zidove Jerusalima. Bili su porušeni, a njegova vrata spaljena ognjem.
016	NEH	002	014	Prošao sam do Izvorskih vrata i do Carevog jezera, ali tamo nije bilo mesta da prođe živinče ispod mene.
016	NEH	002	015	Penjao sam se uz potok, noću, i proveravao zid, a onda sam se okrenuo nazad ka Dolinskim vratima i vratio se.
016	NEH	002	016	Dostojanstvenici nisu znali gde sam otišao i šta sam radio. Naime, nikog od Jevreja, sveštenika, glavara i dostojanstvenika, koji su radili na poduhvatu, nisam obavestio do sada.
016	NEH	002	017	I tada sam im kazao: „Vi vidite nevolju u kojoj smo: da je Jerusalim opustošen, da su mu vrata ognjem spalili. Dođite, hajde da obnovimo jerusalimski zid i ne budemo opet na sramotu!“
016	NEH	002	018	Ispričao sam im o dobroj ruci moga Boga, koja je bila nada mnom, o carevim rečima koje mi je rekao. A oni su rekli: „Ustanimo i zidajmo!“Tako su se ohrabrili za dobro delo.
016	NEH	002	019	Ali to su čuli Sanavalat Oronjanin, Tovija, sluga Amonac i Gisem Arapin, rugali su nam se i gledali nas s prezirom. Kazali su: „Šta je to što radite? Bunite li se protiv cara?!“
016	NEH	002	020	Ja sam im uzvratio i kazao im: „Bog nebeski će nam dati da uspemo. I mi, njegove sluge, ćemo ustati i zidati. A vama ne pripada ni deo ni pravo ni spomen u Jerusalimu.“
016	NEH	003	001	Tada je ustao Prvosveštenik Elijasiv sa svojom braćom sveštenicima, pa su obnovili Ovčija vrata. Posvetili su ih i postavili im krila. A posvetili su ih do kule Meje i do kule Ananilove.
016	NEH	003	002	Pored njega su zidali ljudi iz Jerihona, a pored njega je zidao i Imrijev sin Zahur.
016	NEH	003	003	Riblja vrata su popravljali Asenajini sinovi. Napravili su grede za njih, postavili im njihova krila, brave i prevornice.
016	NEH	003	004	Pored njih je popravljao Merimot, sin Akosovog sina Urije; do njega je popravljao Mesulam, sin Mesizaveilovog sina Varahije; do njega je popravljao Vanin sin Sadok;
016	NEH	003	005	do njega su popravljali Tekujani, ali njihovi moćnici nisu hteli da podupru rad svojih gospodara.
016	NEH	003	006	Stara vrata su popravljali Fesejin sin Jodaj i Vesodijin sin Mesulam. Napravili su grede za njih i postavili im njihova krila, brave i prevornice.
016	NEH	003	007	Pored njih su popravljali Melatija Gavaonjanin i Jadon Meronoćanin, ljudi iz Gavaona i iz Mispe, pod vlašću upravitelja područja preko reke.
016	NEH	003	008	Pored njih je popravljao Arahijin sin Ozilo, jedan od zlatara; a pored njega je popravljao Hananija, jedan od apotekarskih sinova. Oni su obnovili Jerusalim do Širokog zida.
016	NEH	003	009	Pored njih je popravljao Orov sin Refaja, glavar polovine jerusalimske oblasti.
016	NEH	003	010	Pored njega je, pred svojom kućom, popravljao Arumafov sin Jedaja, a pored njega Asavnijin sin Hatuš.
016	NEH	003	011	Drugi izmereni deo i kulu kod peći su popravljali Harimov sin Malhija i Fat-Moavov sin Asuv.
016	NEH	003	012	Pored njih su popravljali Loisov sin Salum, glavar polovine jerusalimske oblasti, on i njegove ćerke.
016	NEH	003	013	Dolinska vrata je popravljao Anun sa stanovnicima Zanoja. Popravili su ih i stavili im krila, brave i prevornice; sazidali su hiljadu lakata zida do Gnojnih vrata.
016	NEH	003	014	Gnojna vrata je popravljao Rihavov sin Malhija, glavar oblasti Vet-Kerem. Popravio ih je i stavio im krila, brave i prevornice.
016	NEH	003	015	Izvorska vrata je popravljao Hol-Ozinov sin Šalun, glavar oblasti Mispa. Popravio ih je, pokrio ih i stavio im njihova krila, brave i prevornice. Popravio je i zid siloamskog jezera kraj carskog vrta do stepenica koje se spuštaju iz Davidovog grada.
016	NEH	003	016	Iza njega je Azvukov sin Nemija, glavar polovine oblasti Vet-Sur, popravljao ispred Davidovih grobnica do veštačkog jezera i do kuće junaka.
016	NEH	003	017	Iza njega su popravljali Leviti: Vanijev sin Reum i pored njega je, za svoju oblast popravljao Asavija, glavar polovine oblasti Keila.
016	NEH	003	018	Iza njih su popravljala njihova braća: Inadadov sin Vavaj, glavar polovine oblasti Keila.
016	NEH	003	019	Pored njega je Isusov sin Ezer, glavar Mispe, popravljao drugi izmereni deo naspram uspona ka oružarnici na uglu.
016	NEH	003	020	Iza njega je Zavajev sin, Varuh, sa žarom popravljao drugi izmereni deo od ugla do ulaza u kuću Prvosveštenika Elijasiva.
016	NEH	003	021	Iza njega je Merimot, sin Akosovog sina Urije popravljao drugi izmereni deo od ulaza Elijasivove kuće do kraja njegove kuće.
016	NEH	003	022	Iza njega su popravljali sveštenici, ljudi iz ravnice.
016	NEH	003	023	Iza njih su Venijamin i Asuv popravljali pred svojim kućama, a iza njih je uz svoju kuću popravljao Azarija, sin Ananijevog sina Masije.
016	NEH	003	024	Iza njih je Inadadov sin Vinuj popravljao drugi izmereni deo od Azarijine kuće do ugla i do krivine.
016	NEH	003	025	Uzajev sin Falal je popravljao naspram ugla i kule koja se uzdiže kod gornjeg carevog doma, kod dvorišta za stražu. Iza njega Farosov sin Fedaja.
016	NEH	003	026	Hramske sluge su još boravile u Ofilu naspram Vodenih vrata, na istoku i do uzdignute kule.
016	NEH	003	027	Iza njih su stanovnici Tekuje popravljali drugi izmereni deo naspram velike uzdignute kule do ofilskog zida.
016	NEH	003	028	Iznad Konjskih vrata popravljali su sveštenici, svaki ispred svoje kuće.
016	NEH	003	029	Iza njih, pred svojom kućom je popravljao Imirov sin Sadok; iza njega je popravljao Sehanijev sin Semaja, čuvar istočnih vrata.
016	NEH	003	030	Iza njega su drugi izmereni deo popravljali Selemijin sin Hanani i Salafov šesti sin Anun. Iza njih je pred svojom odajom popravljao Varahijin sin Mesulam
016	NEH	003	031	Iza njega je popravljao Malhija, zlatarev sin, sve do kuće hramskih slugu i trgovaca, do Tamničkih vrata i gornje sobe na uglu.
016	NEH	003	032	Između gornje sobe na uglu i Ovčijih vrata su popravljali zlatari i trgovci.
016	NEH	004	001	A kada je Sanavalat čuo da obnavljamo zid, plamteo je od besa i jako se razgnevio, pa se rugao Jevrejima.
016	NEH	004	002	Rekao je ispred svoje braće i samarijske vojske: „Šta to rade ti jadni Jevreji? Hoće li da ga obnove? Hoće li da žrtvuju? Hoće li da završe za dan? Hoće li da ožive to kamenje iz gomile ruševina i onog što je spaljeno?“
016	NEH	004	003	A Tovija Amonac, koji je stajao kraj njega, reče: „Pa na to što oni zidaju da se i lisica popne, srušiće zid od njihovog kamenja!“
016	NEH	004	004	„Čuj, o, Bože naš, kako nas preziru! Uzvrati im njihovu sramotu na njihovu glavu i daj im da budu plen u zemlji ropstva.
016	NEH	004	005	Ne pokrivaj njihovu krivicu i neka im gresi njihovi pred tobom ne budu izbrisani, jer su te gnevili pred graditeljima.“
016	NEH	004	006	I mi smo gradili zid i on je bio sastavljen do polovine, jer je narod imao srce za posao.
016	NEH	004	007	A kada su Sanavalat, Tovija, Arapi, Amonci i Azoćani čuli da obnova jerusalimskog zida napreduje, da su njegovi provaljeni delovi počeli da se zatvaraju, silno su se razgnevili.
016	NEH	004	008	Svi su skovali zaveru da zajedno zarate protiv Jerusalima i naprave nam pometnju.
016	NEH	004	009	Ali mi smo se pomolili našem Bogu i postavili smo danonoćne straže zbog njih.
016	NEH	004	010	Ipak, Jevreji su govorili: „Klonula je snaga nosačima, ruševina je previše, a mi nismo u stanju da obnovimo zid!“
016	NEH	004	011	Još su naši zlotvori govorili: „Neće ni znati, neće ni videti dok ne banemo među njih, pobijemo ih i okončamo im posao!“
016	NEH	004	012	I dogodilo se da su došli Jevreji koji žive pored njih, pa su nam deset puta dojavili: „Dolaze na vas iz svih mesta u koja ćete se vratiti k nama!“
016	NEH	004	013	A ja sam na najnižim položajima, iza zida i na otvorenim mestima, rasporedio ljude po porodicama. Postavio sam ih sa mačevima, kopljima i lukovima.
016	NEH	004	014	Kada sam sve pogledao, ustao sam i rekao glavarima, dostojanstvenicima i ostalom narodu: „Ne plašite ih se! Setite se Gospoda, velikog i strašnog i borite se za svoju braću i svoje sinove, za svoje ćerke, svoje žene i svoje domove.“
016	NEH	004	015	A kada su čuli naši zlotvori, da smo saznali, Bog im je osujetio namere i svi smo se vratili na zid i svako na svoj posao.
016	NEH	004	016	Od tog dana polovina mojih mladića su radili posao, a polovina je držala koplja, štitove, lukove i oklope. A glavari su stajali iza sveg Judinog doma.
016	NEH	004	017	Oni koji su obnavljali zid, oni koji su nosili teret i koji su tovarili, jednom su rukom radili posao, a drugom držali oružje.
016	NEH	004	018	Svaki je graditelj imao svoj mač, pripasan uz bok, i tako je gradio. A pored mene je stajao čovek koji je duvao u rog.
016	NEH	004	019	Rekao sam glavarima, dostojanstvenicima i ostalom narodu: „Mnogo je posla, razvučen je, a mi smo na zidu raštrkani i daleko jedan od drugoga.
016	NEH	004	020	Tamo gde čujete zvuk roga, tamo se oko nas i okupite. Bog naš će se boriti za nas!“
016	NEH	004	021	Tako smo radili posao, a polovina njih je držala koplja od rane zore do izlaska zvezda.
016	NEH	004	022	U to sam vreme još kazao narodu: „Neka svako od vas sa svojim slugom spava usred Jerusalima, da bi nam noću stražarili, a danju radili.“
016	NEH	004	023	Jer ni ja – moja braća, moje sluge, stražari koji su me pratili – nijedan nismo skidali svoje oružje i odeću, osim kada smo je prali.
016	NEH	005	001	U to vreme su neki ljudi i njihove žene pokrenuli velike optužbe protiv svoje braće Jevreja.
016	NEH	005	002	Neki su govorili: „Nas, naših sinova i naših ćerki je mnogo! Hajde da nabavimo žita da jedemo i preživimo.“
016	NEH	005	003	Neki su govorili: „Založimo svoje njive, svoje vinograde i svoje kuće da nabavimo žita za vreme gladi.“
016	NEH	005	004	Neki su govorili: „Zbog carskog danka smo pozajmili novac za naše njive i naše vinograde.
016	NEH	005	005	A naše je telo kao telo naših sunarodnika i naša deca kao njihova deca. A evo, potčinili smo naše sinove i naše ćerke kao roblje. Neke naše ćerke su odvedene u okovima, a u našim rukama više nema snage, jer naše njive i vinogradi naši pripadaju drugima.“
016	NEH	005	006	Planuo sam od ljutnje kada sam čuo njihove optužbe i sve te reči.
016	NEH	005	007	Odlučio sam u srcu da ukorim glavare i dostojanstvenike. Rekao sam im: „Svaki od vas svome bratu pozajmljuje zelenaški!“Zato sam protiv njih sazvao veliki zbor.
016	NEH	005	008	Obratio sam im se: „Otkupili smo, koliko smo mogli, našu braću Jevreje koji su morali da se prodaju narodima. A vi prodajete svoju braću! I to još ih nama prodajete!“A oni su samo ćutali i ni reči nisu našli.
016	NEH	005	009	Kazao sam: „Nije dobro to što radite. Zar ne bi trebalo da živite u strahu pred našim Bogom, da nas ne bude sramota pred narodima naših neprijatelja?
016	NEH	005	010	I ja i moja braća i moje sluge smo im pozajmljivali novac i žito. Ali, molim vas, ostavimo se ovog zelenašenja!
016	NEH	005	011	Molim vas, još danas im vratite njihove njive i njihove vinograde, njihove maslinjake i njihove kuće i otpišite kamate na žito, mlado vino i ulje što ste im pozajmili.“
016	NEH	005	012	Odgovorili su: „Vratićemo to i nećemo im tražiti ništa. Uradićemo kako kažeš.“A ja sam okupio sveštenike i zavetovao ih da postupe po ovom dogovoru.
016	NEH	005	013	Još sam otresao svoj ogrtač uz reči: „Ovako neka Bog svakog ko se ne bude držao ovog dogovora otrese od njegove kuće i njegovog imanja. Tako neka bude otresen i prazan.“Sav je zbor rekao „amin“i slavili su Gospoda. A narod je postupio prema dogovoru.
016	NEH	005	014	Takođe, od dana kada su me postavili za njihovog upravitelja u Judi, od dvadesete do trideset druge godine cara Artakserksa, dvanaest godina, ni moja braća ni ja nismo jeli upraviteljski hleb.
016	NEH	005	015	Raniji upravitelji, oni koji su bili pre mene, stavili su težak jaram na narod. Naime, pored četrdeset srebrnih šekela, uzimali su im hranu i vino. A i njihove su sluge vladale nad narodom, ali ja to nisam radio iz bogobojaznosti.
016	NEH	005	016	Takođe, za rad na ovom zidu, koji sam obnovio, nismo stekli nikakvo imanje. I sve moje sluge su bile tamo okupljene na poslu.
016	NEH	005	017	Za mojim stolom su bili Jevreji i dostojanstvenici, njih stotinu pedeset, kao i oni oko nas, oni koji su nam došli iz drugih naroda.
016	NEH	005	018	Svaki dan je spreman jedan vo, šest odabranih ovaca i živina. To su oni spremali za mene. A svakih deset dana su dodavali razne sorte vina u izobilju. Ali ja nisam tražio svu tu hranu za upravitelja, jer sam video da je na ovom narodu bila teška služba.
016	NEH	005	019	Seti me se, o, moj Bože, zbog sveg dobra što sam učinio ovom narodu!
016	NEH	006	001	A kada su čuli Sanavalat, Tovija, Gisem Arapin i ostatak naših neprijatelja da sam obnovio zid i da u njemu nije ostala ni pukotina – iako do tada još nisam bio stavio krila na vrata –
016	NEH	006	002	Sanavalat i Gisem su mi poslali poruku: „Dođi da se sretnemo u Kefiru, u Onanovoj dolini.“A nameravali su da mi nanesu zlo.
016	NEH	006	003	Ja sam im poslao glasnike i poručio: „U velikom sam poslu i ne mogu da siđem. Zašto da stane posao kada ga ostavim i siđem k vama?“
016	NEH	006	004	Četiri puta su mi slali istu poruku, a ja sam im uzvraćao istim rečima.
016	NEH	006	005	Tada mi je Sanavalat i peti put poslao istu poruku po svom sluzi, a u njegovoj ruci je bilo otvoreno pismo.
016	NEH	006	006	U njemu je pisalo: „Pročulo se među narodima, a i Gisem kaže da ti i Jevreji nameravate da se pobunite. Priča se da zato obnavljaš zid, da ćeš biti njihov car.
016	NEH	006	007	I proroke si postavio da u Jerusalimu objavljuju o tebi:’Car je u Judi!’ Sada će i car čuti za to. Zato dođi da se zajedno posavetujemo.“
016	NEH	006	008	Ali ja sam mu poslao odgovor: „Ništa se nije dogodilo tako kako govoriš! Ti to izmišljaš iz srca.“
016	NEH	006	009	Naime, svi oni su hteli da nas preplaše, jer su govorili: „Klonuće im ruke od posla koji se neće završiti!“Zato, osnaži moje ruke, Bože!
016	NEH	006	010	Tako sam otišao do kuće Semaje, sina Metaveilovog sina Dalaje. Jer, on se zatvorio i poručio: „Hajde da se sretnemo u Domu Božijem, usred Doma i da mu zatvorimo vrata. Jer će doći da te ubiju, noću će doći da te ubiju!“
016	NEH	006	011	Odgovorio sam mu: „Zar da beži čovek poput mene? Zar neko kao ja da ode u Dom da preživi? Ne, neću da idem.“
016	NEH	006	012	Tada sam shvatio: gle, nije ga Bog poslao! Za proroštvo koje mi je prorekao podmitili su ga Sanavalat i Tovija.
016	NEH	006	013	A podmitili su ga da bih se preplašio, da bih postupio onako i sagrešio, da bi mi ocrnili ime i narugali mi se.
016	NEH	006	014	Seti se, o, moj Bože, Tovije i Sanavalata po ovim njihovim delima, kao i proročice Noadije i svih ostalih proroka koji su me zastrašivali.
016	NEH	006	015	Tako je zid bio dovršen za pedeset dva dana, dvadeset petog dana meseca elula.
016	NEH	006	016	Čuli su za to svi naši neprijatelji i uplašili su se narodi koji su bili oko nas, pa su se jako pokunjili. Jer, znali su da je ovaj posao urađen uz pomoć našeg Boga.
016	NEH	006	017	Takođe, tih su dana mnogi Judini glavari slali pisma Toviji, a od Tovije su pisma dolazila njima,
016	NEH	006	018	jer su se mnogi u Judi s njim povezali zakletvom. Naime, on je bio zet Arahovom sinu Sehaniji, a njegov sin Joanan je oženio ćerku Varahijinog sina Mesulama.
016	NEH	006	019	Još su preda mnom govorili o njegovim dobrim delima, a moje su reči dojavljivali njemu. A Tovija je slao pisma da bi me zastrašio.
016	NEH	007	001	Kada je zid obnovljen, kada sam postavio vrata i kada su bili postavljeni vratari, pevači i Leviti;
016	NEH	007	002	postavio sam nad Jerusalimom svog brata Hanani i zapovednika utvrđenja Hananiju. Jer, on je bio čovek od poverenja i bogobojazniji od mnogih drugih.
016	NEH	007	003	Rekao sam im: „Neka se ne otvaraju vrata Jerusalima dok sunce ne ogreje. A kad stražari budu na mestima, nek oni zatvore vrata i zaključaju ih. Neka se postave stražari od stanovnika Jerusalima, neke na svoje mesto straže, a neke pred svojom kućom.“
016	NEH	007	004	Grad je bio prostran i velik, sa tek nešto žitelja u svom središtu, a kuće još nisu bile obnovljene.
016	NEH	007	005	A moj Bog mi je stavio na srce pa sam okupio glavare, dostojanstvenike i narod da se popišu u rodoslove. Tako sam pronašao rodoslovnu knjigu onih koji su se vratili prvi, i otkrio da je u njoj pisalo:
016	NEH	007	006	Ovo su imena ljudi one oblasti koji su došli iz ropstva u koje su izgnani, oni koje je Navuhodonosor, car Vavilona, odveo u izgnanstvo, a sada su se vratili u Jerusalim i Judu, svaki u svoje mesto;
016	NEH	007	007	došli su sa Zorovaveljom i sa Isusom, Nemijom, Azarijom, Remijom, Namanijem, Mardohejem, Vilsanom, Misparetom, Vigvajom, Neumom i Vanom. Ovo je popis ljudi iz Izrailja:
016	NEH	007	008	Farosovih potomaka: dve hiljade stotinu sedamdeset dva;
016	NEH	007	009	Sefatijevih potomaka: tri stotine sedamdeset dva;
016	NEH	007	010	Arahovih potomaka: šest stotina pedeset dva.
016	NEH	007	011	Fat-Moavovih potomaka od sinova Isusovih i Joavovih: dve hiljade osam stotina osamnaest;
016	NEH	007	012	Elamovih potomaka: hiljadu dve stotine pedeset četiri;
016	NEH	007	013	Zatujevih potomaka: osam stotina četrdeset pet;
016	NEH	007	014	Zahajevih potomaka: sedam stotina šezdeset;
016	NEH	007	015	Vinujevih potomaka: šest stotina četrdeset osam;
016	NEH	007	016	Vivajevih potomaka: šest stotina dvadeset osam;
016	NEH	007	017	Azgadovih potomaka: dve hiljade tri stotine dvadeset dva;
016	NEH	007	018	Adonikamovih potomaka: šest stotina šezdeset sedam;
016	NEH	007	019	Vigvajevih potomaka: dve hiljade šezdeset sedam;
016	NEH	007	020	Adinovih potomaka: šest stotina pedeset pet;
016	NEH	007	021	Atirovih potomaka od Jezekije: devedeset osam;
016	NEH	007	022	Asumovih potomaka: tri stotine dvadeset osam;
016	NEH	007	023	Visajevih potomaka: tri stotine dvadeset četiri;
016	NEH	007	024	Potomaka Arifovih: stotinu dvanaest;
016	NEH	007	025	Gavaonovih potomaka: devedeset pet;
016	NEH	007	026	Ljudi iz Vitlejema i Netofata: stotinu osamdeset osam;
016	NEH	007	027	Ljudi iz Anatota: stotinu dvadeset osam;
016	NEH	007	028	Ljudi iz Vet-Azmaveta: četrdeset dva;
016	NEH	007	029	Kirijat-Jarimovih, Kefirinih, Virotovih potomaka: sedam stotina četrdeset tri;
016	NEH	007	030	Raminih i Gavajinih potomaka: šest stotina dvadeset jedan;
016	NEH	007	031	Ljudi iz Mihmasa: stotinu dvadeset dva;
016	NEH	007	032	Ljudi iz Vetilja i Gaja: stotinu dvadeset tri;
016	NEH	007	033	Ljudi iz drugog Navava: pedeset dva;
016	NEH	007	034	Potomaka drugog Elama: hiljadu dve stotine pedeset četiri;
016	NEH	007	035	Harimovih potomaka: tri stotine dvadeset;
016	NEH	007	036	Ljudi iz Jerihona: tri stotine četrdeset pet;
016	NEH	007	037	Lodovih, Adidovih, Onanovih potomaka: sedam stotina dvadeset jedan;
016	NEH	007	038	Ljudi iz Senaje: tri hiljade devet stotina trideset.
016	NEH	007	039	Sveštenici: Jedajinih potomaka, iz Isusovog doma: devetsto sedamdeset tri;
016	NEH	007	040	Imirovih potomaka: hiljadu pedeset dva;
016	NEH	007	041	Pashorovih potomaka: hiljadu dve stotine četrdeset sedam;
016	NEH	007	042	Harimovih potomaka: hiljadu sedamnaest.
016	NEH	007	043	Leviti: Isusovih potomaka od Kadmila i od potomaka Ovadijinih: sedamdeset četiri.
016	NEH	007	044	Pevači: Asafovih potomaka: stotinu četrdeset osam.
016	NEH	007	045	Vratari: Salumovih potomaka, Atirovih potomaka, Talmonovih potomaka, Akuvovih potomaka, Atitinih potomaka i Sovajevih potomaka ukupno: stotinu trideset osam.
016	NEH	007	046	Hramske sluge: Sišovi potomci, Asufovi potomci, Tavaotovi potomci;
016	NEH	007	047	Kirosovi potomci, Sijini potomci, Fadonovi potomci;
016	NEH	007	048	Levanovi potomci, Agavini potomci, Salmejevi potomci;
016	NEH	007	049	Ananovi potomci; Gidilovi potomci, Garovi potomci;
016	NEH	007	050	Reajini potomci; Resini potomci, Nekodini potomci;
016	NEH	007	051	Gazamovi potomci; Uzini potomci, Fesejevi potomci;
016	NEH	007	052	Visajevi potomci, Meunimovi potomci, Nefusesimovi potomci;
016	NEH	007	053	Vakvukovi potomci, Akufovi potomci, Arurovi potomci;
016	NEH	007	054	Vaslitovi potomci, Meidinihovi potomci, Arsinihovi potomci;
016	NEH	007	055	Varkosovi potomci, Siserini potomci, Tamini potomci;
016	NEH	007	056	Nesijini potomci, Atifini potomci.
016	NEH	007	057	Solomonove sluge: Sotajevi potomci, Soferetovi potomci, Feridini potomci;
016	NEH	007	058	Jalini potomci, Darkonovi potomci, Gidilovi potomci;
016	NEH	007	059	Sefatijini potomci, Atilovi potomci, potomci Fohereta od Sevojima, Amonovi potomci;
016	NEH	007	060	Hramskih sluga i Solomonovih sluga ukupno tri stotine devedeset dva.
016	NEH	007	061	Ovo su oni koji su došli iz Tel-Meleha, Tel-Arise, Heruva, Adona i Imira, a nisu mogli da potvrde iz kojeg očinskog doma su i oni i njihovi potomci, i da li su Izrailjci:
016	NEH	007	062	Dalajini potomci, Tovijini potomci, Nekodini potomci, njih šest stotina četrdeset dva.
016	NEH	007	063	Potomci sveštenika: Avajini potomci, Akosovi potomci, potomci Varzelaja koji se oženio jednom od ćerki Varzelaja Galađanina i nazvao se njihovim imenom;
016	NEH	007	064	Oni su tražili svoje rodoslovne zapise, ali nisu mogli da se pronađu. Zato su kao nečisti bili odstranjeni iz sveštenstva.
016	NEH	007	065	Tirsata im je rekao da ne jedu od najsvetije hrane dok ne služi sveštenik sa Urimom i Tumimom.
016	NEH	007	066	Cela zajednica je ukupno brojila četrdeset dve hiljade tri stotine šezdeset,
016	NEH	007	067	ne računajući sluge i sluškinje, njih sedam hiljada tri stotine trideset sedam, i s njima dve stotine četrdeset pet pevača i pevačica.
016	NEH	007	068	Imali su četiri stotine trideset pet kamila,
016	NEH	007	069	šest hiljada sedam stotina dvadeset magaraca.
016	NEH	007	070	Neki su glavari otačkih domova priložili za delo. Tirsata je dao u riznicu hiljadu zlatnih drahmi, pedeset posuda i pet stotina trideset svešteničkih odora.
016	NEH	007	071	Neki su glavari otačkih domova priložili u riznicu za delo dvadeset hiljada zlatnih drahmi i dve hiljade dve stotine srebrnih mina.
016	NEH	007	072	Ostali narod je dao dvadeset hiljada zlatnih drahmi, dve hiljade srebrnih mina i šezdeset sedam odora za sveštenike.
016	NEH	007	073	Tako su se nastanili sveštenici i Leviti, vratari, pevači, neki od naroda, hramske sluge i sav Izrailj u svojim gradovima. A kada je došao sedmi mesec, sav je izrailjski narod bio u svojim gradovima.
016	NEH	008	001	Sav narod se složno okupio na trgu ispred Vodenih vrata. Rekli su Jezdri, znalcu Svetog pisma, da donese knjigu Mojsijevog Zakona koji je Gospod zapovedio Izrailju.
016	NEH	008	002	Sveštenik Jezdra je doneo Zakon pred zbor, pred muškarce, žene i sve koji su razumeli, da čuju tog prvog dana sedmog meseca.
016	NEH	008	003	Čitao ga je naglas na trgu ispred Vodenih vrata, pred muškarcima, ženama i onima koji su mogli da razumeju, od jutra do podneva. A sav narod je pažljivo slušao knjigu Zakona.
016	NEH	008	004	Jezdra, znalac Svetog pisma, je stajao na drvenom postolju koje su napravili za ovu svrhu. Pored njega je stajao Matatija, Sema, Anaja, Urija, Helkija, Masija sa desne strane. Sa leve strane je stajao Fedaja, Misailo, Malhija, Asum, Asvadana, Zaharija i Mesulam.
016	NEH	008	005	Tada je Jezdra pred očima sveg naroda otvorio knjigu – jer je i bio iznad svih – a kada ju je otvorio, sav narod je ustao.
016	NEH	008	006	Blagoslovio je Jezdra Gospoda, Boga velikog, a sav narod je uzvratio – „Amin! Amin!“– i podižući ruke pognuli su glave i poklonili se Gospodu licem do zemlje.
016	NEH	008	007	A Isus, Vanija, Serevija, Jamin, Akuv, Savetaj, Odija, Masija, Kelita. Azarija, Jozavad, Anan, Felaja i Leviti su poučavali narod Zakonu, dok je narod stajao na svom mestu.
016	NEH	008	008	Naglas su čitali knjigu Božijeg Zakona i objašnjavali, davali smisao, pa su razumeli čitanje.
016	NEH	008	009	Tada Nemija – a on je bio Tirsata – i Jezdra sveštenik, znalac Svetog pisma, i Leviti koji su poučavali narod, rekoše svem narodu: „Ovaj dan je svet Gospodu, vašem Bogu. Zato ne tugujte i ne plačite.“Jer je sav narod plakao kada je čuo reči Zakona.
016	NEH	008	010	I ovo im je rekao: „Idite i jedite masnu hranu i pijte slatka pića, pa deo pošaljite onima kojima ništa nije spremljeno. Jer, ovaj dan je svet našem Gospodu. I ne budite ožalošćeni, jer je radost Gospodnja naša tvrđava!“
016	NEH	008	011	A Leviti su utišavali sav narod. Govorili su: „Tiše! Pa ovaj je dan svet! Ne budite žalosni.“
016	NEH	008	012	Narod je otišao da jede i pije, da pošalje deo hrane, da slavi, jer su razumeli reči koje su im obznanjene.
016	NEH	008	013	Sutradan su se glavari otačkih domova sveg naroda, sveštenici i Leviti okupili kod Jezdre, znalca Svetog pisma, da proniknu u reči Zakona.
016	NEH	008	014	Otkrili su da je u Zakonu, koji je Gospod dao Mojsijevom rukom, zapisano da izrailjski narod boravi u senicama na praznik u sedmom mesecu;
016	NEH	008	015	da obznane i razglase po svim svojim gradovima i u Jerusalimu: „Izađite na brdo i ponesite grane masline, grane divljih maslina, grane mirte, grane palmi, pa granama lisnatih stabala napravite senice, kako je zapisano.“
016	NEH	008	016	Tako je narod otišao pa su doneli grane i napravili za sebe senice: svako na svom krovu, u svojim dvorištima, i u dvorištima Božijeg Doma, na trgu kod Vodenih vrata i na trgu kod Jefremovih vrata.
016	NEH	008	017	Tako je sav zbor koji se vratio iz izgnanstva napravio senice, pa su boravili u senicama. Jer Izrailjci nisu tako radili još od vremena Isusa Navina, pa do ovog dana. I bila je velika radost.
016	NEH	008	018	Čitao im je svakodnevno naglas iz knjige Božijeg Zakona, od prvog do poslednjeg dana. Tako su slavili praznik sedam dana, a osmog dana je bio svečani sabor, kao što je bilo propisano.
016	NEH	009	001	Dvadeset četvrtog dana istog meseca, izrailjski narod se okupio na post u kostreti, posuti prašinom.
016	NEH	009	002	Naime, potomci Izrailja su se odvojili od tuđinaca, pa su ustali i ispovedili svoje grehe i krivice svojih predaka.
016	NEH	009	003	Stajali su na svom mestu i naglas čitali knjigu Zakona Gospoda, Boga svoga, četvrtinu dana. Četvrtinu dana su se ispovedali i klanjali Gospodu, Bogu svome.
016	NEH	009	004	Tada su na postolje stali Leviti: Isus, Vanije, Kadmilo, Sevanija, Vunije, Serevija, Vanija i Henanije. Zaplakali su iz sveg glasa Gospodu, svom Bogu.
016	NEH	009	005	A Leviti Isus, Kadmilo, Vanija, Asavnija, Serevija, Odija, Sevanija i Petaja su rekli: „Ustanite i blagosiljajte Gospoda, svog Boga, od veka do veka!“„Neka je blagosloveno tvoje slavno ime, neka je uzvišeno nad svakim blagoslovom i hvalom!
016	NEH	009	006	Jer ti si Gospod, ti jedini. Ti si stvorio nebesa i nebo nad nebesima sa svom vojskom njihovom; i zemlju i sve što je na njoj; i mora i sve što je u njima. Ti daješ život svima njima i vojska ti se nebeska klanja!
016	NEH	009	007	Ti si, Gospode, Bog koji je izabrao Avrama, izveo ga iz Ura Haldejskog i nazvao ga Avraham.
016	NEH	009	008	Našao si da mu je srce verno pred tobom, pa si sa njim sklopio savez, da mu daš zemlju Hananaca, Hetita, Amorejaca, Ferežana, Jevusejaca i Gergešana, njemu i njegovom potomstvu. I ispunio si svoje reči jer si pravedan!
016	NEH	009	009	Video si nevolju naših predaka u Egiptu, čuo si im vapaj kod Crvenog mora;
016	NEH	009	010	Učinio si znakove i čudesa nad faraonom, nad svim njegovim slugama i čitavim narodom njegove zemlje, jer si znao da su bahato postupili prema njima. Tako si stekao sebi ime, baš kakvo je i danas.
016	NEH	009	011	Ti si razdelio more pred njima i prošli su posred mora, po suvom dnu, a njihove si progonitelje bacio u dubine, kao kamen u silne vode!
016	NEH	009	012	Vodio si ih danju stubom od oblaka, a noću si im stubom od ognja osvetljavao put kojim su išli.
016	NEH	009	013	Sišao si na brdo Sinaj i govorio im sa nebesa; dao si im pravedne propise, istinite zakone i dobre uredbe i zapovesti.
016	NEH	009	014	Obznanio si im svoju svetu subotu i dao im zapovesti, uredbe i Zakon preko Mojsija, svoga sluge.
016	NEH	009	015	Dao si im hleb sa neba kad su bili gladni i vodu iz stene si im doveo kad su bili žedni; još si im rekao da idu i zaposednu zemlju za koju si se zakleo da ćeš im je dati.
016	NEH	009	016	Ali su oni i naši preci bili bahati i tvrdoglavi i nisu poslušali tvoje zapovesti.
016	NEH	009	017	Nisu hteli da slušaju, nisu zapamtili tvoja čudesa koja si uradio sa njima, nego su tvrdoglavo izabrali vođu da se vrate svom robovanju u Egipat. A ti si Bog koji prašta, milosrdni i milostivi, spor na srdžbu i bogat milosrđem, pa ih nisi napustio
016	NEH	009	018	ni kada su sebi napravili liveno tele, kad su rekli:’Ovo je tvoj bog koji te je izveo iz Egipta!’, kad su učinili velika bogohuljenja.
016	NEH	009	019	Ti ih u svom mnogostrukom milosrđu nisi napustio u pustinji. Stub od oblaka ih nije napustio danju, da ih vodi putem; a ni stub od ognja, da im noću osvetljava put kojim su išli.
016	NEH	009	020	Dao si im svoj dobri Duh da ih poučava, svoju manu nisi uskratio njihovim ustima, a i vodu si im dao kad su bili žedni.
016	NEH	009	021	Četrdeset godina si ih zbrinjavao u pustinji i nisu oskudevali. Odeća im se nije pocepala i noge im nisu oticale.
016	NEH	009	022	Dao si im carstva i narode, razmestio ih po područjima, a oni su zaposeli zemlju Sihona, zemlju cara esevonskog i zemlju Oga, cara vasanskog.
016	NEH	009	023	Njihove si potomke umnožio kao zvezde nebeske i doveo ih u zemlju za koju si rekao njihovim precima da uđu u nju i zaposednu je.
016	NEH	009	024	I ušli su njihovi potomci i zaposeli su zemlju, a ti si im pokorio žitelje zemlje, Hanance. Još si im s njima dao u ruke njihove careve i narode zemaljske, da rade s njima kako im je volja.
016	NEH	009	025	Tako su osvojili utvrđenja i plodnu zemlju, zauzeli su kuće prepune svakog dobra, iskopane bunare, vinograde, masline, plodonosna stabla – obilje hrane – pa su jeli do mile volje, ugojili se i uživali u tvojoj velikoj dobroti.
016	NEH	009	026	Ali su ti bili neposlušni i buntovni. Bacili su tvoj Zakon iza svojih leđa i ubili tvoje proroke koji su ih upozoravali, kako bi ih tebi vratili. Tako su učinili velika bogohuljenja.
016	NEH	009	027	I ti si ih predao u ruke njihovih zlotvora i oni su im zadavali nevolje. Zato su u vreme svoje nevolje zavapili tebi, a ti si ih čuo sa nebesa i po svom mnogostrukom milosrđu si im dao izbavitelje koji su ih izbavljali iz ruku njihovih zlotvora.
016	NEH	009	028	Ali tek što bi zavladao mir, opet su pred tobom činili zlo. Ti si ih prepustio rukama njihovih zlotvora pa su oni vladali nad njima. A kada bi ti opet zavapili ti bi ih čuo sa nebesa i izbavljao ih po svom milosrđu mnogo puta.
016	NEH	009	029	Upozoravao si ih kako bi se vratili tvom Zakonu, ali su bili bahati i nisu poslušali tvoje zapovesti i tvoje propise. Ogrešili su se o njih, a ko god da ih vrši po njima će steći život. Ali, oni su se tvrdoglavo okrenuli od tebe, ukrutili vratove i nisu te poslušali.
016	NEH	009	030	A ti si ih podnosio mnoge godine i upozoravao ih svojim Duhom preko svojih proroka, ali nisu poslušali. Zato si ih predao u ruke naroda zemaljskih.
016	NEH	009	031	I u svom mnogostrukom milosrđu ih nisi zatro i nisi ih napustio, jer si ti Bog milosrdan i milostiv.
016	NEH	009	032	Stoga, o, Bože naš, Bože veliki, moćni i strašni, koji čuvaš savez i iskazuješ milost, neka pred tobom ne bude neznatna sva ova nevolja koja je snašla nas, naše careve, naše glavare, naše sveštenike, naše proroke, naše pretke i sav naš narod još od vremena careva asirskih do današnjih dana.
016	NEH	009	033	Ti si pravedan u svemu što nas je zadesilo. Jer ti si postupao verno, a mi smo postupali opako.
016	NEH	009	034	Naši carevi, naši glavari, naši sveštenici i naši preci nisu izvršavali tvoj Zakon i nisu marili za tvoje zapovesti i tvoja svedočanstva kojima si ih upozoravao.
016	NEH	009	035	Jer, u njihovom carstvu i u tvojoj velikoj dobroti koju si im dao, u zemlji velikoj i plodnoj koju si im podastro, nisu ti služili i nisu se odvratili od svojih zlih dela.
016	NEH	009	036	A evo nas danas – robovi smo u zemlji koju si dao našim precima da jedu njene plodove i sva njena dobra. Mi smo robovi u njoj!
016	NEH	009	037	Njen bogati urod pripada carevima koje si nad nama postavio zbog naših greha. Oni vladaju kako im je volja nad našim telima i nad našim stadima, a mi smo u velikoj nevolji!
016	NEH	009	038	I sada, zbog svega ovoga sklapamo pouzdan savez i potpisujemo ga, a zapečatiće ga naši glavari, naši Leviti i naši sveštenici.“
016	NEH	010	001	Oni koji su zapečatili su bili: Nemija Tirsata, Ahalijin sin. Zatim Sedekija,
016	NEH	010	002	Soraja, Azarija, Jeremija,
016	NEH	010	003	Pashor, Amarija, Malhija,
016	NEH	010	004	Hatuš, Sevanija, Maluh,
016	NEH	010	005	Harim, Merimot, Ovadija,
016	NEH	010	006	Danilo, Gineton, Varuh,
016	NEH	010	007	Mesulam, Avija, Mijamin,
016	NEH	010	008	Mazija, Vilgaj i Semaja. To su bili sveštenici.
016	NEH	010	009	I Leviti: Isus, Azanijin sin; Vinuj, jedan od Inadadovih sinova, zatim Kadmilo i njegova braća:
016	NEH	010	010	Sevanija, Odija, Kelita, Felaja, Anan,
016	NEH	010	011	Miha, Reov, Asavija,
016	NEH	010	012	Zahur, Serevija, Sevanija,
016	NEH	010	013	Odija, Vanije i Veninuj.
016	NEH	010	014	A od narodnih glavara: Faros, Fat-Moav, Elam, Zatuj, Vanija,
016	NEH	010	015	Vunije, Azgad, Vivaj,
016	NEH	010	016	Adonija, Vigvaj, Adin,
016	NEH	010	017	Atir, Jezekija, Azur,
016	NEH	010	018	Odija, Asum, Visaj,
016	NEH	010	019	Arif, Anatot, Navaj,
016	NEH	010	020	Magpija, Mesulam, Ezir,
016	NEH	010	021	Mesizaveilo, Sadok, Jadva,
016	NEH	010	022	Felatija, Anan, Anaja,
016	NEH	010	023	Osija, Hananija, Asuv,
016	NEH	010	024	Lois, Fileja, Sovik,
016	NEH	010	025	Reum, Asavana, Masija,
016	NEH	010	026	Ahija, Anan, Ganan,
016	NEH	010	027	Maluh, Harim, Vana.
016	NEH	010	028	„A ostali narod – sveštenici, Leviti, vratari, pevači, hramske sluge, i svako ko se odvojio od naroda zemaljskih ka Božijem Zakonu sa svojim ženama, svojim sinovima i svojim ćerkama, i svako ko je znao i razumeo –
016	NEH	010	029	podržao je svoje sunarodnike i svoje glavare, pa su se obavezali kletvom i zakletvom da će hodati u Božijem Zakonu, koji je dan preko Božijeg sluge Mojsija, da će čuvati i izvršavati zapovesti Gospoda, našeg Boga, i njegove propise i uredbe.
016	NEH	010	030	Nećemo davati svoje ćerke zemaljskim narodima i njihove ćerke nećemo uzimati za naše sinove.
016	NEH	010	031	I ako neki od zemaljskih naroda budu doneli robu i razno žito za prodaju u subotnji dan, mi je nećemo uzimati od njih u subotu, ili na neki sveti dan. Još ćemo se sedme godine odreći obrađivanja zemlje i zelenaštva.
016	NEH	010	032	Još smo sebi odredili zapovest da dajemo trećinu šekela godišnje za službu Doma našeg Boga.
016	NEH	010	033	I to za poređane hlebove, za svakodnevnu žitnu žrtvu, za svakodnevnu svespalnicu, za subote, za mladine, za propisane praznike, za svete stvari, za žrtve za greh, da se izvrši otkupljenje nad Izrailjem i svim poslovima na Domu našeg Boga.
016	NEH	010	034	Mi – sveštenici, Leviti i narod – bacili smo žreb za prinos drva koja se donose u Dom našeg Boga; prema našim otačkim domovima na određene praznike, godinu za godinom, da se pali na žrtveniku Gospoda, našeg Boga, kako je zapisano u Zakonu.
016	NEH	010	035	Takođe, da se iz godine u godinu donose prvine sa polja, prvine od svih plodova svakog stabla u Gospodnji Dom.
016	NEH	010	036	Zatim prvorođene od naših sinova i naše stoke, kako je zapisano u Zakonu; i prvinu od naših krda i naših stada da ćemo donositi u Dom našeg Boga, sveštenicima koji služe u Domu našeg Boga.
016	NEH	010	037	Pored toga: prvinu testa, naše prinose, plodove svakog stabla, mlado vino i ulje ćemo donositi sveštenicima za riznice Doma našeg Boga; i desetak sa naših polja za Levite. A Leviti sakupljaju desetak u svim gradovima gde obrađujemo polja.
016	NEH	010	038	Neka sveštenik, Aronov potomak, bude sa Levitima kada Leviti budu sakupljali desetak. I neka Leviti odnesu desetak od desetka u Dom našeg Boga, u odaje skladišta Doma.
016	NEH	010	039	Jer, u skladišta će donositi Izrailjci i potomci Levita prinose u žitu, mlado vino i ulje. Tamo je posuđe Svetilišta, sveštenici koji služe, vratari i pevači. Nećemo da zapostavimo Dom našeg Boga!“
016	NEH	011	001	U Jerusalimu su se nastanili glavari naroda, a ostatak naroda je bacio žreb da bi doveli jednog od desetoro da prebiva u Jerusalimu, u svetom gradu, a ostalih devet u drugim gradovima.
016	NEH	011	002	Narod je blagoslovio sve ljude koji su se voljno odazvali da stanuju u Jerusalimu.
016	NEH	011	003	Ovo su glavari oblasti koji su stanovali u Jerusalimu; a u gradovima Jude svako je stanovao na svom posedu, u svojim gradovima: Izrailjci, sveštenici i Leviti, hramske sluge i potomci Solomonovih slugu.
016	NEH	011	004	U Jerusalimu su stanovali neki od potomaka Jude i neki od potomaka Venijamina. Od potomaka Jude: Ataja sin Ozije, sin Zaharije, sin Amarije, sin Sefatije, sin Maleleilov od potomaka Faresovih;
016	NEH	011	005	zatim Masija, sin Varuha, sin Hol-Ozina, sin Azaje, sin Adaje, sin Jojariva, sin Zaharije, sin Silonijev;
016	NEH	011	006	svih Faresovih potomaka koji su stanovali u Jerusalimu je bilo četiri stotine šezdeset osam sposobnih ljudi.
016	NEH	011	007	Ovo su Venijaminovi potomci: Saluj sin Mesulama, sin Joada, sin Fedaje, sin Kolaje, sin Masija, sin Itila, sin Isaijin;
016	NEH	011	008	nakon njega Gava, Salaj, njih devet stotina dvadeset osam.
016	NEH	011	009	A Joilo, Zihrijev sin je bio njihov nadglednik, dok je Asenujin sin Juda bio drugi nad gradom.
016	NEH	011	010	Ovo su sveštenici: Jedaja sin Jojarivov, Jakin;
016	NEH	011	011	Soraja sin Helkije, sin Mesulama, sin Sadoka, sin Merajota, sin Ahituvov, starešina Božijeg Doma.
016	NEH	011	012	Zatim njihova braća koja su radila posao u Domu: njih osam stotina dvadeset dva; i Adaja sin Jeroama, sin Felalije, sin Amsija, sin Zaharije, sin Pashora, sin Malhijin.
016	NEH	011	013	Njegova braća, glavari otačkih domova, njih je bilo dve stotine četrdeset dva; i Amasaj sin Azareila, sin Azaja, sin Mesilemota, sin Imirov.
016	NEH	011	014	A njihova braća, hrabri ratnici, njih stotinu dvadeset osam. Nadglednik nad njima je bio Gedolimov sin Zavdilo.
016	NEH	011	015	Ovo su Leviti: Semaja sin Asuva, sin Azrikama, sin Asavije, sin Vunijev;
016	NEH	011	016	i Savetaj i Jozavad, od levitskih glavara, koji su bili na spoljnim poslovima Božijeg Doma.
016	NEH	011	017	Zatim, Matanija, sin Mihe, sin Zavdijev, sin Asafov. On je nadgledao otpočinjanje slavljenja u molitvi; pa Vakvukija, drugi od svoje braće i Avda sin Samuje, sin Galala, sin Jedutunov.
016	NEH	011	018	Tako je u svetom gradu bilo ukupno Levita dve stotine osamdeset četiri.
016	NEH	011	019	Ovo su vratari: Akuv, Talmon i njihova braća koja su čuvala vrata, njih stotinu sedamdeset dva.
016	NEH	011	020	Ostali – Izrailjci, sveštenici, Leviti – bili su u svim gradovima Jude i svako na svom nasledstvu.
016	NEH	011	021	Hramske sluge su prebivale u Ofilu, a nadgledali su ih Siha i Gispa.
016	NEH	011	022	Nadglednik Levita u Jerusalimu je bio Ozija sin Vanija, sin Asavije, sin Matanije, sin Mišin i jedan od Asafovih potomaka, pevača odgovornih za radove na Božijem Domu.
016	NEH	011	023	Naime, za njih je onog dana izašla careva zapovest i pouzdana uredba u vezi ove službe.
016	NEH	011	024	A Mesizaveilov sin Petaja, inače jedan od Zarinih potomaka i sin Jude, je bio careva ruka za sve poslove sa narodom.
016	NEH	011	025	Tako su se neki Jevreji nastanili po selima sa njihovim poljima. I to u okolnim selima Kirijat-Arve, okolnim selima Devona i selima Jekavseila.
016	NEH	011	026	Zatim u Jesuji, Moladi i Vet-Feletu;
016	NEH	011	027	pa u Asar-Sualu i Vir-Saveji sa njenim okolnim selima;
016	NEH	011	028	u Siklagu i u okolnim selima Mekone;
016	NEH	011	029	u En-Rimonu, Saraji, Jarmutu,
016	NEH	011	030	Zanoji, Odolamu i njegovim okolnim selima; u poljima Lahisa, u Azeki i njenim selima. Tako su se naselili od Vir-Saveje do doline Enom.
016	NEH	011	031	Venijaminovi potomci su se nastanili u Gavaji, u Mihmasu, u Gaju i okolnim selima Vetilja.
016	NEH	011	032	Zatim u Anatotu, Novu, Ananiji,
016	NEH	011	033	Asoru, Rami, Gitajimu,
016	NEH	011	034	Adidu, Sevojimu, Navalatu,
016	NEH	011	035	Lodu, Onanu i u Dolini rezbara.
016	NEH	011	036	A neki od Judinih levitskih redova su se nastanili u Venijaminu.
016	NEH	012	001	Ovo su sveštenici i Leviti koji su došli sa Salatilovim sinom Zorovaveljom i sa Isusom: Soraja, Jeremija, Jezdra,
016	NEH	012	002	Amarija, Maluh, Hatuš,
016	NEH	012	003	Sehanije, Reum, Merimot,
016	NEH	012	004	Ido, Gineto, Avija,
016	NEH	012	005	Mijamin, Madija, Vilga,
016	NEH	012	006	Semaja, Jojariv, Jedaja,
016	NEH	012	007	Saluj, Amok, Helkija, Jedaja. To su bili glavari sveštenika i njihova braća u Isusovo vreme.
016	NEH	012	008	Ovo su Leviti: Isus, Vinuj, Kadmilo, Serevija, Juda i Matanija koji je sa svojom braćom vodio hvalospeve.
016	NEH	012	009	Njihova braća, Vakvukija i Unije su na dužnostima stajali nasuprot njih.
016	NEH	012	010	Isusu se rodio Joakim, Joakimu Elijasiv, a Elijasivu Jodaj;
016	NEH	012	011	Jodaju se rodio Jonatan, a Jonatanu se rodio Jadva.
016	NEH	012	012	U Joakimovo vreme su bili sveštenici, glavari otačkih domova: od Sorajinog doma Meraja, od Jeremijinog Hananija;
016	NEH	012	013	od Jezdrinog Mesulam, od Amarijinog Joanana;
016	NEH	012	014	od Melihujevog Jonatan, od Sevanijinog Josif;
016	NEH	012	015	od Harimovog Adna, od Merajotovog Elkaj;
016	NEH	012	016	od Idovog Zaharija, od Ginetonovog Mesulama;
016	NEH	012	017	od Avijinog Zihrije, od Minijaminovog i od Moadijinog Filtaj;
016	NEH	012	018	od Vilžinog Samuja, od Semajinog Jonatan;
016	NEH	012	019	od Jojarivovog Matenaj, od Jedajinog Ozije;
016	NEH	012	020	od Salujevog Kalaj, od Amokovog Ever;
016	NEH	012	021	od Helkijinog Asavija, od Jedajinog Natanailo.
016	NEH	012	022	Leviti, glavari otačkih domova – u vreme Elijasiva, Jodaja, Joanana i Jadve – bili su popisani baš kao i sveštenici, kada je vladao Darije Persijanac.
016	NEH	012	023	Levijevi potomci, glavari otačkih domova su bili popisani u Knjizi dnevnika sve do vremena Elijasivovog sina Joanana.
016	NEH	012	024	A levitski glavari su bili Asavija, Serevija i Isus sin Kadmilov. Njihova braća su stajala nasuprot njih da slave i hvale po zapovesti Davida, čoveka Božijeg, i to straža pored straže.
016	NEH	012	025	Matanija, Vakvukija, Ovadija, Mesulam, Talmon i Akuv su bili vratari i čuvali su stražu kod skladišta pored vrata.
016	NEH	012	026	Oni su živeli u vreme Isusovog sina Joakima, sina Josedekovog, za vreme upravitelja Nemije i za vreme Jezdre, sveštenika i znalca Svetog pisma.
016	NEH	012	027	Za posvećenje jerusalimskog zida ljudi su potražili Levite iz svih njihovih mesta, da ih dovedu u Jerusalim, da proslave posvećenje u radosti, uz hvale sa pesmom, sa cimbalima, lirama i harfama.
016	NEH	012	028	Okupili su se i sinovi pevača iz ravnice oko Jerusalima, iz netofatskih sela;
016	NEH	012	029	iz Vet-Gilgala i sa polja Gavaje i Azmaveta, jer su pevači za sebe sazidali sela oko Jerusalima.
016	NEH	012	030	Sveštenici i Leviti su se očistili, a očistili su i narod, vrata i zid.
016	NEH	012	031	Doveo sam glavare Jude da se popnu na zid i postavio sam dva velika hora slavljenja i povorke, desno po zidu prema Gnojnim vratima.
016	NEH	012	032	Iza njih je išao Osaja, polovina Judinih glavara;
016	NEH	012	033	Zatim Azarija, Jezdra i Mesulam;
016	NEH	012	034	Juda, Venijamin, Semaja i Jeremija.
016	NEH	012	035	A od sinova sveštenika sa trubama: Jonatanov sin Zaharija, sin Semaje, sin Matanije, sin Miheje, sin Zahura, sin Asafov.
016	NEH	012	036	I njegova braća Semaja, Azareilo, Milalaj, Gilalaj, Maj, Natanailo, Juda i Hanani sa instrumentima Božijeg čoveka Davida. A Jezdra, znalac Svetog pisma, je išao pred njima.
016	NEH	012	037	Kod Izvorskih vrata, baš pred njima, popeli su se stepenicama Davidovog grada, zidnim usponom, do Davidovog doma i do Vodenih vrata na istoku.
016	NEH	012	038	Drugi hor slavljenja sa polovinom povorke je išao suprotno, a ja sam bio pozadi sa polovinom povorke na zidu, iznad kule kod peći i do Širokog zida.
016	NEH	012	039	Onda iznad Jefremovih vrata, pa iznad Starih vrata i iznad Ribljih vrata; i Ananilove kule i kule Meje do Ovčijih vrata. Stali su kod Tamničkih vrata.
016	NEH	012	040	Tada su oba hora slavljenja zauzela svoje mesto u Božijem Domu, baš kao i ja, polovina dostojanstvenika sa mnom,
016	NEH	012	041	i sveštenici Elijakim, Masija, Minijamin, Miheja, Elioinaj, Zaharija i Hananija sa trubama.
016	NEH	012	042	Zatim Masija, Semaja, Eleazar, Ozije, Joanan, Malhija, Elam i Ezer. A pevači su pevali glasno pod nadglednikom Jezrajom.
016	NEH	012	043	Tog dana su žrtvovali mnogo žrtava. Radovali su se jer ih je Bog obradovao velikom radošću, a i žene i deca su se radovali tako da se radost Jerusalima čula nadaleko.
016	NEH	012	044	Tog dana su određeni ljudi postavljeni nad odajama skladišta za prinose, za prve plodove i za desetine, da sakupljaju u njih sa gradskih polja delove po Zakonu za sveštenike i za Levite. Jer, narod Jude se radovao zbog sveštenika i Levita koji su služili.
016	NEH	012	045	Održavali su službu njihovog Boga i službu očišćenja, kao i pevači i vratari prema zapovesti Davida i njegovog sina Solomona.
016	NEH	012	046	Naime, još je od davnina, u vreme Davida i Asafa, bilo glavara pevača i slavopoja i hvalospeva Bogu.
016	NEH	012	047	Tako je sav Izrailj u vreme Zorovavelja i u vreme Nemije davao delove pevačima i vratarima, koliko je potrebno za taj dan. Odvajali su posvećeno za Levite, a Leviti su odvajali posvećeno za Aronove potomke.
016	NEH	013	001	Tog dana bila je narodu čitana Mojsijeva knjiga i u njoj se našlo da je zapisano da se Amonac i Moavac doveka ne primaju u Božiji zbor.
016	NEH	013	002	Jer nisu izašli u susret izrailjskom narodu sa hlebom i vodom. Čak su protiv njih unajmili Valama da ih prokune, ali je naš Bog preokrenuo kletvu u blagoslov.
016	NEH	013	003	I čim su čuli Zakon odvojili su od Izrailja svaku osobu mešanog porekla.
016	NEH	013	004	Pre toga je sveštenik Elijasiv, Tovijin rođak, postavljen nad odajama Doma našeg Boga.
016	NEH	013	005	On je uredio za njega veliku odaju, gde je narod ranije stavljao žitne žrtve, tamjan, posuđe, desetak u žitu, mladom vinu i ulju; prema zapovesti za Levite, pevače, vratare i prinose za sveštenike.
016	NEH	013	006	Naime, dok se sve to dešavalo, ja nisam bio u Jerusalimu, jer sam u trideset drugoj godini Artakserksa, cara Vavilona, otišao caru. Nakon nekoliko dana zatražio sam od cara da odsustvujem.
016	NEH	013	007	A kada sam došao u Jerusalim zapazio sam zlo koje je napravio Elijasiv za Toviju, da je za njega uredio odaju u dvorištu Doma Božijeg.
016	NEH	013	008	To mi je bilo veoma mrsko pa sam izbacio sve stvari Tovijine kuće van odaje.
016	NEH	013	009	Tada sam zapovedio i oni su očistili odaje, pa sam ponovo uneo posuđe Božijeg Doma, žitne žrtve i tamjan.
016	NEH	013	010	Zapazio sam i da se delovi za Levite nisu davali, pa su sa službe koju su obavljali odbegli i Leviti i pevači, svako na svoju njivu.
016	NEH	013	011	Zato sam ukorio dostojanstvenike i rekao im: „Zašto je zanemaren Božiji Dom?!“Zatim sam ih okupio i postavio na njihova mesta.
016	NEH	013	012	Svi iz Jude su doneli u skladišta desetak u žitu, mladom vinu i ulju.
016	NEH	013	013	Nad skladištima sam kao nadglednike postavio sveštenika Selemiju i Sadoka, znalca Svetog pisma, i Fedaju kao jednog od Levita. Pored njih je bio Zahurov sin Anana, sin Matanijin. Njih su smatrali pouzdanima i na njima je bilo da razdeljuju svojoj braći.
016	NEH	013	014	Seti me se, o, moj Bože, zbog ovoga! Ne zaboravi moja dobra koja sam učinio u Domu moga Boga i u njegovim službama!
016	NEH	013	015	Tih dana video sam u Judi neke kako muljaju grožđe u subotu, neki su skupljali žito, neki ga tovarili na magarce sa vinom, grožđem, smokvama i raznim tovarima. Sve to su donosili u Jerusalim u subotnji dan, a ja sam ih upozoravao što na taj dan prodaju hranu.
016	NEH	013	016	A Tirci koji su tu prebivali donosili su ribu i raznovrsnu robu, pa su je prodavali subotom Jevrejima i u Jerusalimu.
016	NEH	013	017	Zato sam ukorio Judine glavare i rekao im: „Kakvo je to zlo što radite i skrnavite subotnji dan?!
016	NEH	013	018	Zar to nisu radili i vaši preci pa je Bog naš doveo na nas i na ovaj grad sve ove nevolje? A vi još rasplamsavate gnev nad Izrailjem skrnaveći subotu.“
016	NEH	013	019	Tako, kad se smrklo na vratima Jerusalima pred subotu, zapovedio sam i zatvorili su vrata. Još sam zapovedio da se ne otvaraju dok subota ne prođe. Zatim sam neke od mojih slugu postavio na vrata da ne bi ulazio tovar u subotnji dan.
016	NEH	013	020	Trgovci i prodavci raznovrsne robe su jednom ili dva puta prenoćili izvan Jerusalima.
016	NEH	013	021	Upozorio sam ih i rekao im: „Zašto noćite pred zidom? Dići ću ruku na vas ako to ponovo uradite!“I od tada više nisu dolazili subotom.
016	NEH	013	022	Još sam rekao Levitima da se posvete i dođu da čuvaju vrata, da se posveti subotnji dan. Seti me se i zbog ovog, o, moj Bože, i sažali se na mene po bogatstvu svoje milosti!
016	NEH	013	023	Takođe, tih sam dana video Jevreje koji su oženili Azoćanke, Amonke i Moavke.
016	NEH	013	024	Polovina njihove dece su govorila azotski i nisu umela da pričaju judejski, nego jezik ovog ili onog naroda.
016	NEH	013	025	Ja sam ih korio, proklinjao ih, udarao neke ljude i čupao im kosu. Zavetovao sam ih Bogom: „Ne dajte svoje ćerke za njihove sinove i ne uzimajte njihove ćerke za svoje sinove i za sebe!
016	NEH	013	026	Zar nije tako zgrešio Solomon, car Izrailja, a među mnogim narodima nije bilo cara poput njega? Njegov Bog ga je voleo i učinio ga je Bog carem nad svim Izrailjem, ali su i njega na greh navele žene tuđinke.
016	NEH	013	027	Zar da slušamo o vama kako radite sve to veliko zlo, da radite nevernički prema našem Bogu ženeći se tuđinkama?“
016	NEH	013	028	A jedan od sinova Jodaja – koji je sin Prvosveštenika Elijasiva – bio je zet Sanavalata Oronjanina i ja sam ga oterao od sebe.
016	NEH	013	029	Seti ih se, o, moj Bože, zbog skrnavljenja sveštenstva i zaveta sveštenstva i levitstva!
016	NEH	013	030	Onda sam ih očistio od svega što je tuđe i postavio na dužnosti sveštenike i Levite, svakog na njegov posao,
016	NEH	013	031	i za prinos u drvima u određeno vreme i za prvine plodova. Seti me se, o, moj Bože, po dobru!
#
# BOOK	017	EST	Esther	Knjiga o Jestiri
017	EST	001	001	Bilo je to u vreme Artakserksa, kada je Artakserks carevao od Indije pa sve do Kuša u stotinu dvadeset sedam oblasti.
017	EST	001	002	U to vreme, dok je car Artakserks sedeo na prestolu svog carstva, u dvoru koji je bio u Susanu,
017	EST	001	003	treće godine svoje vladavine je priredio gozbu za sve svoje glavare i sve njegove sluge. A zapovednici vojske Persije i Midije, plemići i glavari oblasti su bili pred njim.
017	EST	001	004	On im je mnogo dana pokazivao bogatstvo sjaja svog carstva i raskoš slave svoga veličanstva, čak stotinu osamdeset dana.
017	EST	001	005	Kada su se ti dani završili, car je priredio za sve ljude koji su se zatekli na dvoru u Susanu – od najvećih do najmanjih – sedmodnevnu gozbu u dvorištu vrta carskog dvora.
017	EST	001	006	Bele i ljubičaste zavese su visile na vrpcama od finog platna i od skerleta na srebrnim alkama i mermernim stubovima. Zlatni i srebrni ležajevi bili su na podu od porfira, sedefa, crnog i belog mermera.
017	EST	001	007	Pilo se iz zlatnih čaša i drugih različitih posuda. Bilo je obilja carskog vina, onako kako dolikuje carskoj darežljivosti.
017	EST	001	008	Ipak, pilo se prema ukazu da niko na to nije bio primoravan. Naime, car je naredio svakom nadgledniku svog dvora da postupa po želji svakog ponaosob.
017	EST	001	009	Takođe je i carica Astina priredila gozbu za žene u Artakserksovom carskom dvoru.
017	EST	001	010	A sedmog dana, kada je vino razgalilo carevo srce, zapovedio je Meumanu, Visati, Arvoni, Vikti, Avakti, Zetaru i Harkasu – sedmorici evnuha koji su služili pred carem Artakserksom –
017	EST	001	011	da dovedu caricu Astinu pred cara, sa carskom krunom, da narodu i glavarima pokaže njenu lepotu. Naime, ona je bila veoma lepa.
017	EST	001	012	Ali carica Astina je odbila da dođe na carevu zapovest koju su joj preneli evnusi. Na to se car jako razgnevio i u sebi razbuktao od besa.
017	EST	001	013	Tada je car upitao mudrace, koji su umeli da razumeju vremena – jer, car je tako postupao. Izložio bi stvar svima koji su poznavali zakon i pravo;
017	EST	001	014	onima koji su mu bili bliski: Karseni, Setaru, Admati, Tarsisu, Meresu, Marseni i Memukanu, sedmorici persijskih i midijskih glavara koji su gledali carevo lice i bili najuzvišeniji u carstvu:
017	EST	001	015	„Šta zakon nalaže da se uradi sa caricom Astinom zato što nije poslušala zapovest cara Artakserksa koju su joj preneli evnusi?“
017	EST	001	016	Tada je pred carem i glavarima odgovorio Memukan: „Carica Astina nije pogrešila samo protiv cara već i protiv svih glavara i protiv sveg naroda u svim oblastima cara Artakserksa.
017	EST	001	017	Naime, caričin slučaj će doći do svih žena i izazvati ih da prezrivo gledaju svoje muževe kada razglase:’Car Artakserks je naredio da mu pred njega dovedu caricu Astinu, a ona nije došla!’
017	EST	001	018	I koliko danas će kneginje Persije i Midije, koje budu čule za caričin slučaj, reći tako svim carevim glavarima. Biće mnogo prezira i gneva.
017	EST	001	019	Ako je caru po volji, neka se od njega pošalje carski ukaz i neka se za stalno zapiše u zakone Persije i Midije: carica Astina više neće dolaziti u prisustvo cara Artakserksa, a caričino dostojanstvo car daje drugoj koja je bolja od nje.
017	EST	001	020	Carev će se ukaz – koji će on da donese – čuti po svem njegovom carstvu, koje je veliko. I sve će žene da poštuju svoje muževe, od najvećeg do najmanjeg.“
017	EST	001	021	Ovaj savet se dopao caru i glavarima, pa je car postupio prema Memukanovoj reči.
017	EST	001	022	Poslao je pisma po svim carskim oblastima, i to svakoj oblasti na njenom pismu i svakom narodu na njegovom jeziku – da svaki čovek bude domaćin svog doma i govori jezikom svog naroda.
017	EST	002	001	Nakon ovih događaja, kada se utišao bes cara Artakserksa, on se setio Astine, onoga što je uradila i što je bilo odlučeno protiv nje.
017	EST	002	002	Tada su carevi mladići, koji su mu služili, rekli: „Neka se potraže za cara devojke, device privlačnog izgleda!
017	EST	002	003	Neka car odredi nadglednike u svim oblastima svog carstva. Neka oni, u Susanu na dvoru, okupe u haremu svaku devojku, lepu i privlačnu devicu i predaju je Igaju, carevom evnuhu i nadgledniku žena, pa neka im obezbedi da se doteruju.
017	EST	002	004	Devojka koja se svidi caru neka vlada umesto Astine.“Ovaj savet je caru bio prihvatljiv pa je tako i uradio.
017	EST	002	005	U Susanu, na dvoru, živeo je čovek Jevrejin zvani Mardohej. Bio je sin Jaira, sin Semaja, sin Kisa Venijaminovca
017	EST	002	006	koji je bio odveden iz Jerusalima sa grupom izgnanika odvedenom sa Jehonijom, Judinim carem koga je odveo vavilonski car Navuhodonosor.
017	EST	002	007	On je odgajao Adasu, to jest Jestiru, ćerku njegovog strica, jer nije imala ni oca ni majku. Devojka je bila lepa stasom i izgledom. Nakon smrti oca i majke, Mardohej ju je uzeo kod sebe kao ćerku.
017	EST	002	008	Tada se pročuo carev ukaz i njegova odredba, pa su mnoge devojke bile okupljene na dvoru u Susanu i predane Igaju. I Jestira je odvedena na carev dvor i predana Igaju, carevom nadgledniku žena.
017	EST	002	009	Devojka mu se svidela i stekla njegovu naklonost, a on se revno pobrinuo za njeno doterivanje i njena sledovanja. Dao joj je i sedam probranih pratilja sa carevog dvora, pa je i nju i njene pratilje preselio u najbolji deo harema.
017	EST	002	010	Jestira nije rekla iz kog je naroda i ko joj je rod, jer joj je Mardohej zabranio da to govori.
017	EST	002	011	A Mardohej se dan za danom šetao ispred dvora, ispred harema, da sazna za Jestirino stanje i šta će da bude sa njom.
017	EST	002	012	Na svaku devojku bi došao red da ide caru Artakserksu, kada bi se završilo njeno ulepšavanje od dvanaest meseci, prema odredbi za žene. Naime, toliko je trajalo vreme njihovog ulepšavanja: šest meseci sa uljem smirne i šest meseci sa balzamovim uljem i sredstvima za doterivanje žena.
017	EST	002	013	A devojka bi ovako otišla caru: bilo bi joj dano sve što bi zatražila da sa sobom iz harema ponese na carev dvor.
017	EST	002	014	Uveče bi ušla, a ujutro bi se vratila u drugi harem i bila bi predana Sazgazu, carevom evnuhu i nadgledniku inoča. Više nije smela da ide caru osim ako bi mu se svidela i ako bi je car pozvao po imenu.
017	EST	002	015	Kada je došao red na Jestiru – ćerku Aviheja, strica Mardoheja, koji ju je uzeo kod sebe kao ćerku – da ide caru, nije zahtevala nijednu stvar osim onoga što joj je odredio Igaj, carev evnuh i nadglednik žena. Tako je Jestira osvojila naklonost svih koji su je videli.
017	EST	002	016	Jestira je odvedena caru Artakserksu na njegov carski dvor desetog meseca, to jest meseca teveta, sedme godine njegove vladavine.
017	EST	002	017	Car je zavoleo Jestiru više od svih drugih žena. Stekla je njegovu naklonost i ljubav više od svih devica, pa je stavio carsku krunu na njenu glavu i proglasio je caricom umesto Astine.
017	EST	002	018	Tada je car u Jestirinu čast priredio veliku gozbu za sve svoje glavare i svoje sluge. Proglasio je praznik za oblasti i dao darove kakvi dolikuju carevoj darežljivosti.
017	EST	002	019	Kada su device ponovo bile okupljene, Mardohej je sedeo na carevim vratima.
017	EST	002	020	Jestira nije rekla ko joj je rod i iz kog je naroda, jer joj je Mardohej zabranio. Naime, Jestira je sve radila po Mardohejevim rečima, kao kada je kod njega bila odgajana.
017	EST	002	021	Tih dana, dok je Mardohej sedeo na carevim vratima, dvojica carevih evnuha od onih koji čuvaju prag – Vihtan i Tares – su se razgnevili, te nastojali da ubiju cara Artakserksa.
017	EST	002	022	Ali ta stvar je bila javljena Mardoheju i on ju je preneo carici Jestiri, a ona, Jestira, je ispričala caru u Mardohejevo ime.
017	EST	002	023	Kada se stvar razotkrila i dokazala, obojica su bila obešena o drvo, a sve se u carevom prisustvu zapisalo u Knjigu dnevnika.
017	EST	003	001	Nakon ovih događaja car Artakserks je uzvisio Amana, sina Amadeta Agageja. Unapredio ga je i postavio njegovu stolicu iznad svih glavara koji su bili sa njim.
017	EST	003	002	Sve careve sluge koje su bile na carevim vratima bi klečale i klanjale se Amanu. Naime, tako je car zapovedio za njega. Ali Mardohej mu nije klečao i nije mu se klanjao.
017	EST	003	003	Tada su careve sluge, koje su bile na carevim vratima rekle Mardoheju: „Zašto ne mariš za carevu zapovest?“
017	EST	003	004	Dogodilo se da su mu tako govorili dan za danom, ali on ih nije slušao. Tako su javili Amanu da bi se videlo vredi li Mardohejev izgovor. Naime, rekao im je da je Jevrejin.
017	EST	003	005	I Aman je video da Mardohej ne kleči i ne klanja mu se, pa se ispunio besom.
017	EST	003	006	Ali pomisao da ubije samo Mardoheja mu je bila nedovoljna, jer su mu otkrili Mardohejevo poreklo. Zato je Aman odlučio da istrebi sve Jevreje koji su živeli u Artakserksovom carstvu, sav Mardohejev narod.
017	EST	003	007	Prvog meseca, a to je mesec nisan, dvanaeste godine cara Artakserksa, bacili su pur – to jest žreb – pred Amanom za svaki dan i za svaki mesec, sve do dvanaestog meseca adara.
017	EST	003	008	Tada je Aman rekao caru Artakserksu: „Postoji izvesni narod koji se raštrkao i rasejao po narodima u svim oblastima tvog carstva. Njihovi zakoni su drugačiji od svih naroda i oni ne izvršavaju carske zakone. Caru ne odgovara da ih ostavi na miru.
017	EST	003	009	Ako je caru po volji, neka se napiše da se istrebe, a ja ću na ruke izvršilaca posla da odmerim deset hiljada talanata srebra, da se donesu u carevu riznicu!“
017	EST	003	010	Na to je car skinuo pečatni prsten sa svoje ruke i dao ga Amanu, sinu Amadeta Agageja, zlotvoru Jevreja.
017	EST	003	011	Car je rekao Amanu: „Srebro je tvoje, a i narod, pa sa njim čini ono što smatraš da je dobro.“
017	EST	003	012	Prvog meseca trinaestog dana pozvani su carevi pisari. Zapisano je sve što je Aman zapovedio carevim zapovednicima, upraviteljima svih oblasti i glavarima svih naroda, svim oblastima njihovim pismom i svakom narodu njegovim jezikom. Zapisano je u ime cara Artakserksa i zapečaćeno carskim pečatnim prstenom.
017	EST	003	013	Poslana su pisma po glasnicima u sve careve oblasti da se istrebe, pobiju i unište svi Jevreji – mlado i staro, deca i žene – u jednom danu. I to trinaestog dana dvanaestog meseca adara, i da im se dobra zaplene.
017	EST	003	014	Prepis pisma je učinjen zakonom za svaku oblast i objavljen svakom narodu kako bi se pripremili za ovaj dan.
017	EST	003	015	Po carevoj zapovesti, glasnici su krenuli u žurbi, a zakon je oglašen na dvoru u Susanu. Car i Aman su seli da piju dok je grad Susan bio smeten.
017	EST	004	001	Mardohej je saznao šta je sve učinjeno, pa je razdro svoju odeću, navukao kostret i posuo se pepelom. Izašao je nasred grada i plakao glasnim i gorkim jecajem.
017	EST	004	002	Ali otišao je samo do carevih vrata jer na careva vrata nije smelo da se uđe u kostreti.
017	EST	004	003	U svim oblastima, u mestima gde je dosegla careva reč i njegov zakon, Jevreji su bili u žalosti, postu, plaču i leleku. Mnogi su bili u kostreti i pepelu.
017	EST	004	004	Tada su Jestiri došle njene sluškinje i evnusi i to su joj javili. Carica se silno potresla. Poslala je odeću da obuku Mardoheja, da skine kostret, ali on nije hteo da je uzme.
017	EST	004	005	Jestira je pozvala Ataha, jednog od carevih evnuha koga je on poslao da joj služi, pa mu je naredila za Mardoheja da sazna o čemu se radi i šta se dešava.
017	EST	004	006	Atah je otišao kod Mardoheja na gradski trg ispred carevih vrata.
017	EST	004	007	I Mardohej mu je preneo sve što ga je zadesilo i koliko će srebra ukupno Aman da odmeri u carevu riznicu da istrebe Jevreje.
017	EST	004	008	Dao mu je prepis zapisanog zakona o njihovom istrebljenju, danog u Susanu, da pokaže Jestiri; da je obavesti i naloži joj da ide kod cara i moli ga za milost, da pred njim zastupa svoj narod.
017	EST	004	009	Atah se vratio i preneo Jestiri sve Mardohejeve reči.
017	EST	004	010	A Jestira je naredila Atahu da prenese Mardoheju:
017	EST	004	011	„Sve careve sluge i narod iz svih carevih oblasti znaju da bi bilo koji muškarac i žena, koji bi došao u unutrašnjost dvora, a nije pozvan, bio ubijen prema jednom njegovom zakonu. Osim ako bi mu car pružio zlatno žezlo i ostavio ga da živi. A ja, evo, nisam pozvana da idem kod cara trideset dana.“
017	EST	004	012	Tako su preneli Mardoheju Jestirine reči.
017	EST	004	013	A Mardohej je ovako odgovorio Jestiri: „I ne pomišljaj u svojoj duši da ćeš na carevom dvoru biti sačuvana više od svih Jevreja.
017	EST	004	014	Jer, ako zaćutiš u ovom času, Jevrejima će sa drugog mesta doći pomoć i izbavljenje, a ti i dom tvog oca ćete da nastradate. A ko zna, možda si baš za vreme poput ovog dospela na mesto carice?“
017	EST	004	015	Jestira je odgovorila Mardoheju:
017	EST	004	016	„Idi i okupi sve Jevreje koje nađeš u Susanu pa postite za mene. Ne jedite i ne pijte tri dana, ni danju ni noću. A i ja i moje sluškinje ćemo da postimo i takva ću da idem caru, makar i ne bilo po zakonu. Pa ako poginem – poginem.“
017	EST	004	017	Tako je Mardohej otišao i uradio sve kako mu je Jestira naložila.
017	EST	005	001	Trećeg dana Jestira se obukla carski i stala u dvorište carskog dvora, ispred dvora, dok je car sedeo na svom carskom prestolu u dvoru naspram ulaza u dvor.
017	EST	005	002	Car je tada video caricu Jestiru kako stoji u dvorištu i smilovao se na nju. Car je ispružio ka Jestiri svoje zlatno žezlo koje mu je bilo u ruci, pa je Jestira prišla i dotaknula vrh žezla.
017	EST	005	003	Rekao joj je car: „Šta ti je, carice Jestiro? Šta želiš? Daće ti se makar i polovina carstva!“
017	EST	005	004	Jestira mu je odgovorila: „Ako je caru po volji, neka danas dođe car sa Amanom na gozbu koju sam za njega pripremila.“
017	EST	005	005	Car zapovedi: „Požurite Amana da uradi po Jestirinoj reči!“Tako je car sa Amanom došao na gozbu koju je Jestira pripremila.
017	EST	005	006	Kada su na gozbi pili vino, car je upitao Jestiru: „Koja je tvoja molba? Biće ti dano! Šta je to što želiš? Ako je i polovina carstva – neka bude!“
017	EST	005	007	A Jestira mu je odgovorila: „Ovo je moja molba i moja želja:
017	EST	005	008	Ako sam našla blagonaklonost pred carem i ako je caru po volji da ispuni moju molbu i učini po mojoj želji, neka dođu car i Aman na gozbu koju ću za njih da pripremim, i sutra ću učiniti prema carevoj reči.“
017	EST	005	009	Tog dana je Aman otišao veselog i radosnog srca. Ali kada je Aman video Mardoheja na carevim vratima, da mu ne ustaje i da ne drhti pred njim, Aman se ispunio besom prema Mardoheju.
017	EST	005	010	Ali, Aman se suzdržao i otišao svojoj kući. Zatim je poslao po svoje prijatelje i svoju ženu Seresu i okupio ih.
017	EST	005	011	Onda im je pripovedao Aman o slavi svog bogatstva, o mnogim svojim sinovima, o svemu čime ga je car unapredio i o tome kako ga je uzvisio nad carskim glavarima i slugama.
017	EST	005	012	Takođe je Aman rekao: „Nikog osim mene carica Jestira nije pozvala sa carem na gozbu koju je pripremila. Čak me je i sutra pozvala sa carem.
017	EST	005	013	Ali sve to mi ne odgovara dokle god gledam Mardoheja, Jevrejina, kako sedi na carevim vratima.“
017	EST	005	014	Na to mu je rekla Seresa, njegova žena, i svi njegovi prijatelji: „Neka naprave vešala visoka pedeset lakata, pa ujutru reci caru da na njih obese Mardoheja. Onda veselo idi s carem na gozbu.“Amanu se svideo savet pa je napravio vešala.
017	EST	006	001	Car nije spavao te noći, pa je zapovedio da mu donesu spomen-knjigu, dnevnike, koja je bila pročitana pred njim.
017	EST	006	002	I tako se našlo zapisano kako je Mardohej razotkrio dvojicu carevih evnuha i čuvare praga, Vihtana i Taresa, u nameri da ubiju cara Artakserksa.
017	EST	006	003	Car je pitao: „Šta je zbog ovog urađeno u čast i dostojanstvo Mardoheja?“Odgovorili su carevi mladići, njegove sluge: „Baš ništa nije urađeno za njega.“
017	EST	006	004	Car je upitao – „Ko je u dvorištu?“– jer je Aman došao u spoljašnje dvorište carskog dvora da razgovara sa carem o vešanju Mardoheja na vešala koja je podigao za njega.
017	EST	006	005	Careve sluge su mu odgovorile: „To je Aman, stoji u dvorištu.“A car im uzvrati: „Neka uđe.“
017	EST	006	006	Aman je došao, a car mu je rekao: „Šta bi trebalo da se uradi za čoveka koga car hoće da počastvuje?“Na to je Aman rekao u srcu: „Kome bi car želeo da iskaže počast više nego meni?!“
017	EST	006	007	Aman je odgovorio caru: „Čoveku koga car želi da počastvuje
017	EST	006	008	neka bude doneta carska odeća koju je car nosio, konj koga je car jahao i kome je na glavu stavljena carska perjanica.
017	EST	006	009	Onda neka se odeća i konj daju u ruke čoveku koji je carski glavar, plemić. I neka obuku čoveka koga car želi da počastvuje, neka ga provedu na konju po gradskom trgu i neka pred njim objavljuju:’Ovako će biti učinjeno čoveku koga car želi da počastvuje!’“
017	EST	006	010	A car je rekao Amanu: „Požuri, uzmi odeću i konja baš kako si kazao i uradi to za Mardoheja Jevrejina koji sedi na carevim vratima. I nemoj da propustiš ni reči od svega što si predložio!“
017	EST	006	011	Tako je Aman uzeo odeću i konja, obukao Mardoheja, proveo ga po gradskom trgu i objavio pred njim: „Ovako će biti učinjeno čoveku koga car želi da počastvuje!“
017	EST	006	012	Onda se Mardohej vratio na carska vrata, a Aman je pokrio glavu i ožalošćen požurio svojoj kući.
017	EST	006	013	Aman je sve ovo što ga je zadesilo ispripovedao Seresi, svojoj ženi i svojim prijateljima. A Seresa, njegova žena i njegovi mudraci su mu rekli: „Ako je Mardohej potomak Jevreja, a ti si već počeo da padaš pred njim, nećeš imati snage da mu se suprotstaviš. Sigurno ćeš pasti pred njim.“
017	EST	006	014	I dok su oni još razgovarali sa njim, stigli su carevi evnusi pa su požurili da odvedu Amana na gozbu koju je Jestira pripremila.
017	EST	007	001	Tako je car sa Amanom otišao na gozbu kod carice Jestire.
017	EST	007	002	Drugog dana gozbe, kod vina, car je ponovo upitao Jestiru: „Koja je tvoja molba, carice Jestiro? Biće ti dano! Šta je to što želiš? Ako je i polovina carstva – neka bude!“
017	EST	007	003	Carica Jestira mu je odgovorila i rekla: „Care, ako sam stekla blagonaklonost u tvojim očima i ako je caru po volji, neka mi se na moju molbu da život i moj narod na moju želju.
017	EST	007	004	Jer i ja i moj narod smo prodani da nas istrebe, pobiju i unište. Da su nas prodali kao robove i robinje, ja bih ćutala, jer ta nesreća ne bi oštetila cara.“
017	EST	007	005	Car Artakserks je na to rekao carici Jestiri: „Ko je on? Gde je taj koji je naumio da uradi tako nešto?“
017	EST	007	006	Jestira je odgovorila: „Tlačitelj i neprijatelj je ovaj zli Aman!“Aman je bio prestravljen pred carem i caricom.
017	EST	007	007	Car je besno ustao od gozbe i vina, i otišao u dvorsku baštu, a Aman je ostao da moli za život caricu Jestiru. Naime, video je da je car rešen da mu nanese zlo.
017	EST	007	008	Kada se car vratio iz dvorske bašte u kuću gde je bila gozba i vino, Aman je bio pao na ležaj na kome je bila carica Jestira. A car je rekao: „Da neće još i caricu da obeščasti u mojoj kući?!“Čim je car izustio ovu reč pokrili su Amanovo lice.
017	EST	007	009	A Arvona, jedan od evnuha koji služe caru je rekao: „Tu su vešala koja je Aman spremio za Mardoheja koji je govorio dobro za carevu korist. Eno stoje kod Amanove kuće i visoka su pedeset lakata.“Na to je car naredio: „Obesite ga na njih!“
017	EST	007	010	Tako su obesili Amana na vešala koja je on podigao za Mardoheja i carev bes se utišao.
017	EST	008	001	Tog je dana car Artakserks dao carici Jestiri kuću Amana, zlotvora Jevreja, a Mardohej je došao pred cara, jer mu je Jestira ispričala šta joj je on.
017	EST	008	002	Car je skinuo pečatni prsten, koji je oduzeo Amanu i dao ga Mardoheju, a Jestira je postavila Mardoheja nad Amanovom kućom.
017	EST	008	003	Jestira je ponovo progovorila pred carem. Pala je pred njegove noge, plakala i preklinjala ga za milost da ukloni zlo Amana Agageja i njegov naum koji je skovao protiv Jevreja.
017	EST	008	004	Car je pružio Jestiri zlatno žezlo i Jestira je ustala i stala pred cara.
017	EST	008	005	Rekla je: „Ako je caru po volji, ako sam našla blagonaklonost pre njim, ako je ova stvar pogodna caru i ako sam mu ja draga – neka se zapiše i pismima opozove naum Amana Agageja, Amadetovog sina, koji je napisao da se unište Jevreji koji su u carevim oblastima.
017	EST	008	006	Jer kako bih mogla da gledam zlo koje bi zadesilo moj narod? Kako bih mogla da gledam uništenje svoga roda?“
017	EST	008	007	Car Artakserks je odgovorio carici Jestiri i Mardoheju Jevrejinu: „Evo, Amanovu kuću sam dao Jestiri, a njega su obesili na vešala, jer je podigao svoju ruku protiv Jevreja.
017	EST	008	008	Sad i vi pišite u korist Jevreja ono što smatrate da je dobro, u carevo ime, i opečatite carevim pečatnim prstenom. Jer je neopozivo pismo napisano u carevo ime i opečaćeno carevim pečatnim prstenom.“
017	EST	008	009	Tada su okupili sve careve pisare, baš u to vreme – trećeg meseca, a to je mesec sivan, dvadeset trećeg dana. Zapisano je sve što je Mardohej zapovedio Jevrejima, upraviteljima, zapovednicima i glavarima oblasti od Indije do Kuša za stotinu dvadeset sedam oblasti. I to za svaku oblast njenim pismom, za svaki narod njegovim jezikom i za Jevreje njihovim pismom i njihovim jezikom.
017	EST	008	010	Pisao je u ime cara Artakserksa i opečatio carevim pečatnim prstenom. Poslao je pisma po glasnicima na konjima. Oni su jahali najbrža carska grla.
017	EST	008	011	Naime, car je dozvolio Jevrejima u svim gradovima da se okupe, da brane svoje živote, da istrebe, pobiju i unište svaku vojsku naroda i oblasti koja bi ih napala sa njihovom decom i ženama, kao i da im zaplene dobra.
017	EST	008	012	I to u jednom danu u svim oblastima cara Artakserksa – trinaestog dana dvanaestog meseca adara.
017	EST	008	013	Prepis pisma je učinjen zakonom za svaku oblast i objavljen svakom narodu kako bi se Jevreji pripremili za ovaj dan i osvetili se svojim neprijateljima.
017	EST	008	014	Užurbani glasnici, koji su jahali najbrža carska grla, su izašli da pohitaju po carevoj zapovesti. Proglas je bio izdan na dvoru u Susanu.
017	EST	008	015	Mardohej je od cara otišao u ljubičastoj i beloj carskoj odeći, sa velikom zlatnom krunom, u ogrtaču od finog belog i skerletnog platna. A grad Susan je klicao i radovao se.
017	EST	008	016	To je za Jevreje bilo svetlo, radost, milina i čast.
017	EST	008	017	U svakoj oblasti i u svakom gradu dokle je dosegnula careva zapovest i njegov proglas, za Jevreje su nastali veselje, radost, gozba i radostan dan. Mnogi narodi zemlje su postali Jevreji jer ih spopao strah od Jevreja.
017	EST	009	001	Dvanaestog meseca – a to je mesec adar – trinaestog dana kada je došlo vreme da se izvrši careva reč i njegov proglas, neprijatelji Jevreja su se ponadali da će zavladati nad njima. Ali sve se preokrenulo kada su Jevreji zavladali nad svojim mrziteljima.
017	EST	009	002	Jevreji su se okupili u njihovim gradovima po svim oblastima cara Artakserksa kako bi pobili sve koji su im želeli zlo. I niko nije mogao da im se odupre, jer je strah spopao sve narode.
017	EST	009	003	Svi oblasni glavari, zapovednici, upravitelji i carevi službenici su pomagali Jevrejima, jer ih je spopao strah od Mardoheja.
017	EST	009	004	Naime, Mardohej je bio velik na carevom dvoru i njegova slava se pronosila kroz sve oblasti. Stvarno je taj čovek, Mardohej, postajao sve veći.
017	EST	009	005	Tako su Jevreji udarili na sve svoje neprijatelje i sasekli ih mačem. Činili su sa svojim mrziteljima kako su hteli kroz pokolj i zatiranje.
017	EST	009	006	Jevreji su u prestonici Susan poklali i zatrli pet stotina ljudi;
017	EST	009	007	i Farsandata, Dalfona i Aspata;
017	EST	009	008	Porata, Adaliju i Aridata;
017	EST	009	009	Farmasta, Arisaja, Aridaja i Vajezata,
017	EST	009	010	desetoricu sinova Amana, Amadetovog sina i zlotvora Jevreja. Ubili su ih, ali nisu pokupili plen.
017	EST	009	011	Tog dana su javili caru broj poklanih u prestonici Susan.
017	EST	009	012	Na to je car rekao carici Jestiri: „U prestonici Susan Jevreji su poklali i zatrli pet stotina ljudi i desetoricu Amanovih sinova. Šta li su tek uradili u ostatku carevih oblasti?! Koja je tvoja molba? Biće ti dano. Šta je to što još želiš? Neka bude.“
017	EST	009	013	Jestira je odgovorila caru: „Ako je caru po volji, neka se dopusti još sutra Jevrejima, koji su u Susanu, da čine prema današnjem proglasu, i da se na vešala obese desetorica Amanovih sinova.“
017	EST	009	014	Car je zapovedio da ovo bude izvršeno. Izdat je proglas u Susanu pa su obesili tela desetorice pobijenih Amanovih sinova.
017	EST	009	015	Jevreji, koji su bili u Susanu, okupili su se četrnaestog dana meseca adara, pa su u Susanu pobili tri stotine ljudi, ali nisu pokupili plen.
017	EST	009	016	Ostali Jevreji, oni po carevim oblastima, su se okupili, pa su ustali da brane svoje živote. I tako su se rešili svojih neprijatelja poklavši sedamdeset pet hiljada svojih mrzitelja, ali nisu pokupili plen.
017	EST	009	017	To se dogodilo trinaestog dana meseca adara, a četrnaestog dana su odahnuli i učinili ga danom gozbe i radosti.
017	EST	009	018	Jevreji iz Susana su se okupili trinaestog i četrnaestog, pa su odahnuli petnaestog dana i učinili ga danom gozbe i radosti.
017	EST	009	019	Zato Jevreji sa sela, oni koji prebivaju u neograđenim gradovima, slave četrnaesti adar u veselju, gozbi, praznovanju i slanju darova svakome iz susedstva.
017	EST	009	020	Mardohej je zapisao sve ove događaje i razaslao pisma svim Jevrejima po oblastima cara Artakserksa – i onima koji su blizu i onima koji su daleko –
017	EST	009	021	kako bi ih obavezao da svake godine slave četrnaestog dana i petnaestog dana meseca adara.
017	EST	009	022	Naime, tih dana su Jevreji odahnuli od svojih neprijatelja. Tog meseca se njihova tuga preokrenula u radost i žalost u srećan dan. Neka za njih to budu dani gozbe i radosti kada će slati darove svakome iz susedstva i siromasima.
017	EST	009	023	Jevreji su prihvatili da praznuju tako kako su i otpočeli, a i to što im je napisao Mardohej.
017	EST	009	024	Jer Aman, sin Amadeta Agageja i zlotvor svih Jevreja je naumio da zatre sve Jevreje. Bacao je pur, to jest žreb da ih smete i zatre.
017	EST	009	025	Ali kada je to došlo pred cara, on je zapovedio proglasom da se opozovu njegovi zli naumi koje je osmislio protiv Jevreja, i to na njegovu štetu, pa su njega i njegove sinove obesili na vešala.
017	EST	009	026	Zato su one dane nazvali Purim, od imena „pur“. Zbog svih reči ovog pisma, zbog onoga što su videli u ovome i onoga što im se dogodilo,
017	EST	009	027	Jevreji su ustanovili i obavezali sebe, svoje potomke i sve koji su im bili pripojeni, da neće propustiti da praznuju ova dva dana, prema proglasu koji im je dan, svake godine u vreme koje im je određeno;
017	EST	009	028	da će se tih dana sećati i praznovati ih u svakom naraštaju, u svakom rodu, u svakoj oblasti i u svakom gradu; da se dani ovog Purima neće propustiti među Jevrejima i da sećanje na njih neće nestati u njihovom potomstvu.
017	EST	009	029	Sa svim ovlašćenjem carica Jestira, ćerka Avihejeva, je sa Mardohejem Jevrejinom napisala da bi potvrdili ovo drugo pismo o Purimu.
017	EST	009	030	On je poslao pisma sa rečima mira i istine svim Jevrejima u stotinu dvadeset sedam carskih Artakserksovih oblasti,
017	EST	009	031	da ustanovi dane Purima u propisano vreme kao što ih je ustanovio Jevrejin Mardohej sa caricom Jestirom, onako kako su se obavezali i oni i njihovo potomstvo propisima o postovima i njihovim naricanjima.
017	EST	009	032	Tako je Jestirina zapovest potvrdila ove propise za Purim i to je bilo zapisano u knjigu.
017	EST	010	001	Car Artakserks je postavio nadzornike prinudnog rada nad zemljom i nad morskim ostrvima.
017	EST	010	002	Naime, sva dostignuća njegove moći i njegove sile i objava o Mardohejevoj veličini – koga je car uzveličao – zar nisu zapisana u Knjizi dnevnika o vremenu careva Midije i Persije?
017	EST	010	003	Jer je Mardohej Jevrejin bio drugi do cara Artakserksa, velik među Jevrejima i prihvaćen od mnoštva svoje braće, jer je tražio dobrobit za svoj narod i objavljivao mir za sve svoje potomke.
#
# BOOK	018	JOB	Job	Knjiga o Jovu
018	JOB	001	001	U zemlji Uz je živeo čovek po imenu Jov. Bio je bez mane, čovek pravedan i bogobojazan koji se klonio zla.
018	JOB	001	002	Rodilo mu se sedam sinova i tri ćerke.
018	JOB	001	003	Imao je posed od sedam hiljada ovaca, tri hiljade kamila, pet stotina pari volova, pet stotina magarica i jako mnogo slugu. Bio je imućniji od svakoga na istoku.
018	JOB	001	004	Elem, njegovi su sinovi odlazili na kućne gozbe koje su priređivali, svaki od njih u svoj dan. Slali su pozive svojim trima sestrama da sa njima piju i jedu.
018	JOB	001	005	A kada bi se izređali dani gozbe, Jov je slao po njih da ih posveti. Ustajao bi rano ujutro i prinosio svespalnice za svakog od njih. Naime, govorio je Jov: „Možda su deca sagrešila i u svom srcu proklela Boga.“I Jov je to radio svakog dana.
018	JOB	001	006	Tek, jednog su dana Božiji sinovi došli i stali pred Gospoda, a među njih je došao i Satana.
018	JOB	001	007	I Gospod reče Satani: „Odakle dolaziš?“Satana odgovori Gospodu rečima: „Prolazio sam zemljom i obilazio sam je.“
018	JOB	001	008	Gospod reče Satani: „A jesi li uočio Jova, slugu moga, jer na zemlji nema čoveka koji je poput njega bez mane, pravedan, bogobojazan i koji se kloni zla?“
018	JOB	001	009	Satana je odgovorio Gospodu rečima: „Uzalud li se Jov Boga boji?!
018	JOB	001	010	Zar ti nisi ogradio njega i kuću njegovu i sve što poseduje unaokolo? Blagoslovio si delo njegovih ruku i njegov se posed proširio po zemlji.
018	JOB	001	011	Ali pruži ruku svoju i dirni mu u sve to što ima – neće li te u lice prokleti!“
018	JOB	001	012	Gospod je uzvratio Satani: „Dobro, sve što ima u tvojim je rukama. Samo njega rukom ne dotiči.“Tada je Satana otišao iz Božijeg prisustva.
018	JOB	001	013	Tako su jednog dana Jovovi sinovi i njegove ćerke jeli i pili vino u kući svog brata prvenca.
018	JOB	001	014	Tada je Jovu došao glasnik i poručio: „Znaš, dok su volovi orali i magarice pasle kraj njih,
018	JOB	001	015	banuli su Saveji i oteli ih! Sluge su pobili oštricom mača, samo sam ja jedini pobegao da ti javim!“
018	JOB	001	016	I dok je ovaj još govorio, došao je drugi s rečima: „Od Boga se vatra sručila s nebesa! Spalila je ovce i progutala sluge, samo sam ja jedini pobegao da ti javim!“
018	JOB	001	017	I dok je ovaj još govorio, došao je drugi s rečima: „Haldejci svrstani u tri čete su izvršili prepad na kamile! Oteli su ih, sluge su pobili oštricom mača i samo sam ja jedini pobegao da ti javim!“
018	JOB	001	018	I dok je ovaj još govorio, došao je drugi s rečima: „Tvoji sinovi i tvoje ćerke su jeli i pili vino u kući svog brata prvenca.
018	JOB	001	019	I gle, strahovit je vetar dunuo iz pravca pustinje! Udario je na četiri ugla kuće koja se srušila na decu i oni su izginuli! Samo sam ja jedini pobegao da ti javim!“
018	JOB	001	020	Jov je tada ustao i pocepao svoju odeću. Obrijao je svoju glavu, bacio se na tlo i poklonio.
018	JOB	001	021	Rekao je: „Go sam izašao iz utrobe majke svoje i go ću da se vratim tamo! Gospod je dao – Gospod je uzeo! Blagosloveno neka je ime Gospodnje!“
018	JOB	001	022	Tako Jov u svemu ovome nije sagrešio i nije optužio Boga.
018	JOB	002	001	Ponovo je došao dan kada su sinovi Božiji došli i stali pred Gospoda, a među njih je došao i Satana i stao pred Gospoda.
018	JOB	002	002	I Gospod reče Satani: „Odakle dolaziš?“Satana odgovori Gospodu rečima: „Prolazio sam zemljom i obilazio je.“
018	JOB	002	003	Gospod reče Satani: „A jesi li uočio Jova, slugu moga, jer na zemlji nema čoveka koji je poput njega bez mane, pravedan, bogobojazan i koji se kloni zla? I još se drži svoje čestitosti, premda si me naveo protiv njega da ga bezrazložno ojadim!“
018	JOB	002	004	A Satana odgovori Gospodu rečima: „Kožu za kožu, sve što ima daće čovek za svoj život!
018	JOB	002	005	Ali pruži ruku svoju i takni mu kost i meso – neće li te u lice prokleti!“
018	JOB	002	006	Gospod je uzvratio Satani: „Dobro, evo ti ga u ruke tvoje, ali mu ipak život sačuvaj.“
018	JOB	002	007	Satana je tada otišao iz Gospodnje prisutnosti i od tabana do temena udario Jova odvratnim čirevima.
018	JOB	002	008	On je uzeo parče crepa i njime se češao dok je sedeo u pepelu.
018	JOB	002	009	Tada mu je žena rekla: „Ti li se još držiš svoje čestitosti? Prokuni Boga, pa umri!“
018	JOB	002	010	A on joj uzvrati: „Brbljaš ko da uma nemaš! Prihvatamo dobro od Boga, a zlo da ne prihvatamo?“I u svemu ovome Jov nije sagrešio svojim usnama.
018	JOB	002	011	Elem, trojica Jovovih prijatelja su čuli za ovo zlo koje ga je snašlo, pa je svaki od njih stigao iz svog mesta: Elifas iz Temana, Vildad iz Suša i Sofar iz Namata. Našli su se po dogovoru i zajedno došli da žale sa njim i teše ga.
018	JOB	002	012	Opazili su ga izdaleka, ali ga nisu prepoznali. Onda su zakukali i zaridali, a svaki je pocepao svoju odeću. Posipali su se po svojim glavama prašinom bacajući je u vis.
018	JOB	002	013	Sedam dana i sedam noći su sedeli sa njim. Ni reči mu nisu rekli, jer su videli da je njegova patnja bila ogromna.
018	JOB	003	001	Onda je Jov progovorio proklinjući dan svog [rođenja].
018	JOB	003	002	Rekao je:
018	JOB	003	003	„Nek nestane dana u kome sam rođen i noći kada je rečeno:’Začelo se muško!’
018	JOB	003	004	U tamu neka se okrene taj dan. Ne mario Bog odozgo za njega i svetlost ga nikada ne obasjala.
018	JOB	003	005	Zgrabili ga noć i tama najgušća, oblak ga prekrio i sve ga pomrčine dnevne prestravile!
018	JOB	003	006	Nek noć onu tama proguta, nek ne bude pridodana danima godišnjim, nek ne bude ubrojana mesecima!
018	JOB	003	007	Evo, noć ta jalova nek bude, povik sreće ne ušao u nju!
018	JOB	003	008	Prokleli je oni koji dan proklinju, što su voljni levijatana da bude.
018	JOB	003	009	Neka zgasnu zvezde svitanja njenoga, čekajući zoru neka je ne dočeka, ne videla pogled praskozorja;
018	JOB	003	010	jer mi nije zatvorila vrata od majčinog krila i sakrila nije muku od očiju mojih.
018	JOB	003	011	Zašto nisam umro u utrobi i skončao iz stomaka kad sam izašao?!
018	JOB	003	012	Zašto su me prihvatila kolena i zašto grudi koje sam sisao?
018	JOB	003	013	Jer ja bih sada spokojno ležao, spavao bih i u miru bio
018	JOB	003	014	s carevima i zemaljskim savetnicima, sa onima što su sebi obnovili razvaline;
018	JOB	003	015	s knezovima što imaju zlata, što su srebrom kuće svoje ispunili.
018	JOB	003	016	Ili zašto nisam bio mrtvorođenče zamotano, ili poput dojenčadi, što svetla videla nisu?!
018	JOB	003	017	Tamo zlobnici prestaju sa zlobom, tamo počivaju iznureni.
018	JOB	003	018	Zatvorenici su zajedno spokojni i ne čuju povik tlačiteljev.
018	JOB	003	019	Tamo su i veliki i mali, a rob se oslobodio gospodara svoga.
018	JOB	003	020	Zašto se stradalniku daje svetlo i život ljudima ogorčene duše;
018	JOB	003	021	onima što za smrti žude, a nje nema, i traže je više nego blago zakopano;
018	JOB	003	022	onima koji se bezmerno raduju i likuju jer su grob pronašli;
018	JOB	003	023	čoveku čiji je put sakriven i koga je Bog odasvud zagradio?
018	JOB	003	024	Mome jelu prethodi ječanje moje i moj se vapaj ko voda izliva.
018	JOB	003	025	Jer me snađe čegʼ sam se bojao, sustiglo me od čegʼ sam strepeo!
018	JOB	003	026	Nemam mira, nemam olakšanja, nemam počivanja, muka me sustiže.“
018	JOB	004	001	Tada je Elifas iz Temana uzvratio ovako:
018	JOB	004	002	„Hoćeš li imati strpljenja da ti neko odgovori? Ali ko bi se mogao uzdržati od reči?!
018	JOB	004	003	Eto, poučavao si mnoge i ruke klonule si snažio.
018	JOB	004	004	Posrnulog su tvoje reči podizale i kolena si klecava jačao.
018	JOB	004	005	A sad, kada je tebe snašlo, postao si nestrpljiv; kad se tebe taklo, ti si preneražen.
018	JOB	004	006	Nije li bogobojaznost tvoja pouzdanje tvoje, a čestitost puteva tvojih nada tvoja?
018	JOB	004	007	Molim te, seti se: ko je nevin postradao? Gde su to pravednici satrveni bili?
018	JOB	004	008	Koliko sam ja video, oni koji oru nepravdu i nevolju seju, baš to i žanju.
018	JOB	004	009	Oni ginu od Božijeg daha, iščezavaju od duha gneva njegovoga.
018	JOB	004	010	Rika lava, lavlje urlikanje i zubi lavića se lome.
018	JOB	004	011	Lav skapava bez plena i lavići se gube.
018	JOB	004	012	Znaš, k meni je potajno doprla reč, o tom mi je uho šapat uhvatilo;
018	JOB	004	013	u nemirnim mislima, u viđenjima noćnim, kad ljude ophrva duboki san;
018	JOB	004	014	strah i trepet su me spopali i od njih mi kosti zazvečaše.
018	JOB	004	015	Tek, duh mi je prešao preko lica i dlake na telu su mi se naježile!
018	JOB	004	016	I on stade, ali mu nisam razaznao lik. Bio mi je neki oblik pred očima i čuo sam glas koji šapuće:
018	JOB	004	017	’Zar smrtnik može da bude pravedniji od Boga? Zar je čovek čistiji od Sazdatelja svoga?
018	JOB	004	018	Pa on se ni u sluge svoje ne pouzdaje i anđelima svojim on nalazi manu,
018	JOB	004	019	a kamoli onima što žive u nabijačama, što im je temelj u prašini i koje smrskaju ko moljca.
018	JOB	004	020	Satiru ih u komade od jutra do sutra, zauvek iščezavaju i niko ne mari.
018	JOB	004	021	Nije li uže njihovog šatora iščupano? Pomreće bez mudrosti.’
018	JOB	005	001	Hajde, pozivaj! Ko će ti se odazvati? Kome od svetih ćeš da se okreneš?
018	JOB	005	002	Bezumnika ubija bezumlje, a lakovernog satire zavist.
018	JOB	005	003	Lično sam video bezumnika kako se odomaćuje i odmah sam prokleo njegovo gazdinstvo.
018	JOB	005	004	Jer, deca su mu daleko od sigurnosti, ginu na vratima, a nema ko da ih izbavi.
018	JOB	005	005	Letinu njegovu jede ko je gladan, kupi je čak i ispod trnja, dok žedan vreba na njihovo blago.
018	JOB	005	006	Jer šteta ne izlazi iz prašine i iz zemlje ne niče nevolja;
018	JOB	005	007	već se čovek rađa za nevolju ko što u vis vrcaju varnice.
018	JOB	005	008	Ali ja bih da Boga tražim i Bogu svoj slučaj da iznesem;
018	JOB	005	009	njemu, što velike stvari čini, neistraživo mnoštvo čudesa njegovih;
018	JOB	005	010	njemu, koji daje kišu zemlji i koji šalje vodu poljima;
018	JOB	005	011	njemu, koji ponižene na visinu stavlja i žalosne na sigurno diže;
018	JOB	005	012	njemu, koji mrsi naume lukavih i ne daje da im ruke s uspehom posluju.
018	JOB	005	013	Bog nadmudruje mudre njihovim lukavstvom, sunovraćuje savet prepredenih
018	JOB	005	014	koji usred dana pomrčinu sreću i u podne pipaju ko noću.
018	JOB	005	015	Da, Bog spasava od mača iz njihovih usta i siromaha iz ruku jakoga!
018	JOB	005	016	Tad ubogi zadobija nadu, a nepravda zatvara usta svoja.
018	JOB	005	017	O, kako je blagosloven čovek koga Bog prekoreva! Zato ne preziri opomenu Svemoćnoga.
018	JOB	005	018	Jer on i rani i zavije; on udara, ali ruke njegove leče.
018	JOB	005	019	Od šest će te nevolja spasti, a i u sedmoj zlo te se neće dotaći.
018	JOB	005	020	U gladi će te spasti, od smrti i od snage mača u ratu.
018	JOB	005	021	Sakriven ćeš biti od šibe jezika i nećeš strepeti od propasti kad stigne.
018	JOB	005	022	Smejaćeš se razaranju i gladi i nećeš strepeti od zemaljskih zveri,
018	JOB	005	023	jer ćeš biti u savezu s kamenjem po polju i zemaljske će zveri biti u miru sa tobom.
018	JOB	005	024	Videćeš da si siguran u šatoru svome, obilazićeš imanje svoje i ništa mu zafaliti neće.
018	JOB	005	025	Videćeš da će ti deca biti brojna, da je tvojih naslednika kao trave po zemlji.
018	JOB	005	026	Jedar ćeš otići u grob, kao što se u pravo vreme sakuplja snop žita.
018	JOB	005	027	Eto, to smo proučili. To je tako. A ti si čuo, pa primeni to na sebe!“
018	JOB	006	001	A Jov je odgovorio [ovim rečima]:
018	JOB	006	002	„O, kad bi se tuga moja izmeriti mogla na terazijama, sa svom nesrećom mojom!
018	JOB	006	003	Od peska morskog bila bi teža i zato su reči moje nepromišljene.
018	JOB	006	004	Evo, strele su Svemoćnoga u meni i njihov otrov duh moj ispija. Božiji su se užasi postrojili protiv mene.
018	JOB	006	005	Njače li divlji magarac kraj ispaše? Muče li vo pokraj hrane svoje?
018	JOB	006	006	Jede li se neosoljeno jelo? Ukusno li je belance jajeta?
018	JOB	006	007	Ni da taknem tako nešto nisam hteo, a sad mi se hrana moja ogadila.
018	JOB	006	008	Eh, kad bi se ispunila moja molba i dao mi Bog čemu se nadam!
018	JOB	006	009	Kad bi hteo Bog da me skrši, da zamahne rukom svojom i sreže me!
018	JOB	006	010	I dalje bi za mene to uteha bila, skakao bih veselo i u muci kojoj nema olakšanja, jer nisam prećutao reči Svetoga.
018	JOB	006	011	A u čemu je to moja snaga da bih istrajao? I kakav je to moj kraj, pa da mi se duša strpi?
018	JOB	006	012	Jesam li snažan kao što je kamen snažan? Da nije moje telo od bronze?
018	JOB	006	013	Nije li svaka snaga u meni nestala? Iz mene je istrgnut svaki napredak.
018	JOB	006	014	Ko uskraćuje milost očajniku, prijatelju svome, odbacio je strah od Svemoćnoga.
018	JOB	006	015	A moja su me braća izneverila kao potok nepostojan, ko potoci suvih korita
018	JOB	006	016	mutnih od leda, na kojima se sneg krije.
018	JOB	006	017	Kada se istope, oni nestanu. Kada je toplo, oni ispare sa svog mesta.
018	JOB	006	018	Vijugaju staze njihovih tokova, odlaze u pustaru i nestaju.
018	JOB	006	019	Pogledom ih traže karavani Teme i putnici iz Save željno ih pogledaju.
018	JOB	006	020	I posramili su se, jer su se pouzdali, došli su do njih i razočarali se.
018	JOB	006	021	A sada ste vi za mene takvi – nikakvi – videli ste užas i prepali se!
018	JOB	006	022	Da li sam vama rekao:’Dajte! Od svoga imanja dajte otkup za mene;
018	JOB	006	023	izbavite me iz ruku zlotvora, otkupite me iz ruku okrutnih?!’
018	JOB	006	024	Naučite me, pa ću da zaćutim. Objasnite mi šta sam sagrešio.
018	JOB	006	025	Kako su bolne reči prikladne! Ali koga to vaš prekor prekoreva?
018	JOB	006	026	Jelʼ mislite reči da prekorite i vetar očajnikovih žalopojki?
018	JOB	006	027	Pa vi biste i siroče oborili i pogađali se za prijatelja svoga!
018	JOB	006	028	Zato budite voljni da me pogledate, da li ću vas lagati u lice.
018	JOB	006	029	Molim vas, okanite se, nek ne bude nepravde! Prođite se, pravednost je moja još uvek ovde!
018	JOB	006	030	Ima li nepravde na jeziku mome? Zar usta moja ne prepoznaju zlo?
018	JOB	007	001	Ne kuluči li ljudski rod na zemlji i nisu li mu dani kao dani najamnikovi?
018	JOB	007	002	Kao sluga što uzdiše za hladom i kao najamnik što čezne za nadnicom svojom,
018	JOB	007	003	tako su i meni dodeljeni meseci besmisla, tegobne su mi noći određene.
018	JOB	007	004	Ako legnem, kažem:’Kad ću da ustanem?’ Oduži se noć, dodija mi i prevrćem se do zore.
018	JOB	007	005	Telo mi se u crve i skoreno blato obuklo, koža mi je krastava i gnojna.
018	JOB	007	006	Dani moji prohujaše brže nego tkanje na razboju, do kraja se odmotala nada.
018	JOB	007	007	Priseti se da mi je život dašak, da mi oči više neće gledati dobra!
018	JOB	007	008	Više me neće gledati oko koje me je gledalo. Tvoje će me oči potražiti ali mene više biti neće.
018	JOB	007	009	Kao što se oblak raspline, nestane, tako se ne diže onaj što u Svet mrtvih siđe;
018	JOB	007	010	ne vraća se više kući svojoj, zavičaj ga njegov više ne poznaje.
018	JOB	007	011	Tako ni ja neću više da zatvaram usta svoja. Zavapiću u teskobi duha svoga, jadaću se u čemeru duše svoje.
018	JOB	007	012	Šta sam ja to – more ili morska neman – da si stražu oko mene postavio?!
018	JOB	007	013	Jer kad kažem:’Postelja će moja da uteši mene, moj će ležaj da olakša žalopojke moje’,
018	JOB	007	014	ti snovima tad me plašiš, prestravljuješ viđenjima;
018	JOB	007	015	pa su mi i vešala draža i smrt više nego život.
018	JOB	007	016	Smučilo mi se! Pa neću ja doveka da živim! Prođi me se, jer su dašak dani moji!
018	JOB	007	017	Pa šta je čovek da ga tako uzdižeš, da ti je za srce prirastao;
018	JOB	007	018	da se baviš njime iz jutra u jutro, da ga svakog trena iskušavaš?
018	JOB	007	019	Dokle?! Nećeš li da skreneš svoj pogled sa mene? Nećeš li me pustiti nasamo, dok pljuvačku ja svoju progutam?
018	JOB	007	020	Sve i da sam sagrešio, šta sam tebi učinio, o, čuvaru ljudi?! Zašto si me sebi ko metu stavio, pa sam ti postao teret?
018	JOB	007	021	Što mi ne bi prestup oprostio i krivicu moju mimoišao? Jer, ja ću leći u prašinu, pa kad me potražiš – mene više biti neće.“
018	JOB	008	001	A Vildad iz Suša je odgovorio ovim rečima:
018	JOB	008	002	„Dokle ćeš o tome da pričaš i dokle će reči tvojih usta biti vihor?
018	JOB	008	003	Zar Bog izvrće pravdu? Izvrće li Svemoćni pravednost?
018	JOB	008	004	Ako su mu tvoja deca sagrešila, on ih je prepustio njihovim gresima!
018	JOB	008	005	Ali ako potražiš Boga i Svemoćnoga preklinješ za milost;
018	JOB	008	006	ako budeš čist i pravedan, on će bdeti nad tobom i obnoviće tvoje pravedno boravište.
018	JOB	008	007	Neznatni su bili počeci tvoji, a budućnost tvoja procvetaće silno.
018	JOB	008	008	Hajde, pitaj naraštaj pređašnji i istraži saznanja njihovih predaka.
018	JOB	008	009	Jer, mi smo od juče, ne znamo ništa, sena su naši zemaljski dani.
018	JOB	008	010	Zar te neće poučiti, reći ti iz srca svoga i izneti pouke?
018	JOB	008	011	Raste li papirus mimo močvare? Raste li trska mimo voda?
018	JOB	008	012	Dok je još u cvatu i neposečena, već se suši pre ostalih trava.
018	JOB	008	013	E, takve su staze onih što Boga zaboravljaju, tako se ruši nada bezbožnička;
018	JOB	008	014	onoga čije se pouzdanje kida i koji se oslanja na kuću od paučine;
018	JOB	008	015	Elem, osloni li se na kuću svoju – neće stajati; prihvati li je se – neće se držati.
018	JOB	008	016	On je kao jedra biljka na suncu, čije se mladice pružaju izvan vrta;
018	JOB	008	017	korenje mu se nad kamenjarem prepliće i u kršu traži mesta.
018	JOB	008	018	Ali, ako se iskoreni sa svog mesta, ono će ga se odreći:’Videlo te nikad nisam!’
018	JOB	008	019	Eto, to ti je radost njegovog puta, a već neko drugi niče iz tla.
018	JOB	008	020	Gle, Bog ne odbacuje čoveka bez mane, ali i ne prihvata zlotvora za ruku.
018	JOB	008	021	Štaviše, smehom će ispuniti usta tvoja i usne tvoje klicanjem!
018	JOB	008	022	Stidom će se zagrnuti oni koji te mrze, a šator zlikovaca će nestati.“
018	JOB	009	001	A Jov je odgovorio ovim rečima:
018	JOB	009	002	„Zaista, ja znam da je tako, jer kako da se čovek opravda pred Bogom?
018	JOB	009	003	Ako bi neko hteo da se spori sa njim, ne bi mogao da mu odgovori jednu od hiljadu.
018	JOB	009	004	On je mudrog srca i svemoguć, pa ko da mu prkosi i ostane čitav?
018	JOB	009	005	On pomera gore da one to i ne znaju, prevrće ih u jarosti svojoj.
018	JOB	009	006	On potresa zemlju iz osnova njenih, pa stubovi njeni drhte.
018	JOB	009	007	On zapovedi suncu i ono ne sija, nad zvezdama pečat stavlja.
018	JOB	009	008	Samo on je taj što nebesa razastire i maršira po morskim talasima.
018	JOB	009	009	On je načinio Medveda, Orion, Vlašiće i južna sazvežđa.
018	JOB	009	010	On čini velike stvari, neistraživo je mnoštvo čudesa [njegovih].
018	JOB	009	011	Gle! Pored mene on prolazi, a ja ga ne vidim. On prolazi, a ja ga ne opažam.
018	JOB	009	012	Vidi – on otima i ko da ga spreči? Ko će da mu kaže:’A šta to radiš?’
018	JOB	009	013	Bog ne odvraća svoj gnev, pod njim su prostrti pomoćnici čudovišta Rave.
018	JOB	009	014	A šta bih ja još mogao da mu uzvratim? Koje reči da odaberem protiv njega?
018	JOB	009	015	Čak i da sam nevin, pravdati se neću, sudiju ću svoga za milost da molim.
018	JOB	009	016	Ako ga zazovem i on mi se javi, neću verovati da je mom vapaju poklonio pažnju.
018	JOB	009	017	Jer on me lomi u oluji, bez povoda zadaje mi mnoge rane.
018	JOB	009	018	Ne pušta mi da dođem do daha jer me je gorkim jadima nalio.
018	JOB	009	019	Ako je do sile, nesumnjivo on je silan; ali ako je do pravde, ko će da me brani?
018	JOB	009	020	Sve i da se pravdam, moja će me usta proglasiti krivim; osudiće me i da sam bez mane.
018	JOB	009	021	I da sam bez mane, samog sebe ne poznajem i svoj život ja prezirem.
018	JOB	009	022	Sve je to jedno te isto. Zato kažem:’I onog bez mane i onog zloga, [Bog] će da dokrajči.’
018	JOB	009	023	Ako bi bič nenadano ubijao, on bi se rugao očaju nedužnih.
018	JOB	009	024	Zemlja je predana u ruke zlikovca, a on zatvara oči njenim sudijama. Jer, ako nije on, ko je onda?
018	JOB	009	025	Moji dani protrčaše brže nego glasnik brzi; utekoše, dobra ne videše;
018	JOB	009	026	Skliznuli su ko brodovi trske, sručili se poput lešinara na lešinu.
018	JOB	009	027	Ako bih kazao:’Zaboravljam žalopojku svoju, menjam izraz svoga lica i biću veseo’
018	JOB	009	028	opet bih strepeo u svim svojim jadima, i znam da ti me opravdao ne bi.
018	JOB	009	029	Jer ako ću biti kriv, zašto bih se uzalud trudio?
018	JOB	009	030	Sve da se i umijem snežnom vodom, ruke svoje lužinom da sperem;
018	JOB	009	031	i tad bi me u glibavu jamu uronio da sam gadan i odeći svojoj.
018	JOB	009	032	Nije on čovek poput mene, pa da mu uzvratim, da zajedno dođemo na sud.
018	JOB	009	033	Među nama nema posrednika što bi ruku svoju položio na nas obojicu;
018	JOB	009	034	ko bi žezlo Božije sa mene sklonio, da me užas njegov ne užasne!
018	JOB	009	035	Tada bih govorio i ne bih ga se plašio. Ali, sada nisam takav.
018	JOB	010	001	Duši mi se život ogadio! Nad sobom ću žalopojkom zažaliti, jadaću se u čemeru duše svoje.
018	JOB	010	002	Bogu ću reći:’Ne osuđuj me! Objavi mi za šta me optužuješ
018	JOB	010	003	Zar ti je milo da tlačiš, da odbaciš delo svojih ruku, a da se smešiš nad naumom zlikovačkim?
018	JOB	010	004	Zar ti imaš oči čovekove, pa da vidiš to što ljudi gledaju?
018	JOB	010	005	Jesu li ti dani smrtnikovi dani i godine tvoje kao vek čoveka;
018	JOB	010	006	pa krivice moje ispituješ i za grehom mojim tragaš?
018	JOB	010	007	A ti znaš da krivac nisam, da iz tvoje ruke izbavljenja nema!
018	JOB	010	008	Uobličiše me tvoje ruke, sazdaše me, a ti me proždireš.
018	JOB	010	009	Seti se, molim te, da si me ko glinu stvorio, pa zar ćeš u prašinu da me vratiš?
018	JOB	010	010	Nisi li me ko mleko izlio i zgrušao poput sira?
018	JOB	010	011	Nisi li me obukao u kožu i meso; nisi li me izatkao kostima i venama?
018	JOB	010	012	Dao si mi i život i milost, svojim si staranjem duh mi očuvao.
018	JOB	010	013	Ali, sve ove stvari si sakrio u srcu svome, i znam da je to bilo u tebi!
018	JOB	010	014	Ako bih i zgrešio, ti bi bdeo nada mnom; ne bi me pomilovao zbog krivice moje.
018	JOB	010	015	Ako sam bio zlotvor, jao meni! Ako sam bio pravedan, glavu svoju uzdizao nisam. Ali ja se davim u sramoti i svestan sam bede svoje!
018	JOB	010	016	Uzdignem li se, kao lav me loviš i ponovo na meni veličanstvo svoje pokazuješ.
018	JOB	010	017	Protiv mene nove svedoke dovodiš, ljutiš se na mene sve više i vojsku za vojskom protiv mene šalješ.
018	JOB	010	018	Zašto si me izvadio iz majčinog krila? Da sam barem izdahnuo, da me oko ugledalo nije!
018	JOB	010	019	Bio bih kao da me nikad nije bilo, od majčinog krila do groba bi me odneli.
018	JOB	010	020	Zar moji dani nisu malobrojni? Dosta više! Prođi me se, daj mi da se malo razveselim;
018	JOB	010	021	pre nego odem u zemlju nepovrata, noći i mraka najgušćeg;
018	JOB	010	022	u zemlju krajnje tame, dubokog crnila i nereda, gde je i svetlo kao potpuni mrak.’“
018	JOB	011	001	A Sofar iz Namata je odgovorio ovim rečima:
018	JOB	011	002	„Zar na mnoge reči odgovora nema i hoće li pričalica postati pravedan?
018	JOB	011	003	Hoće li tvoje prazne priče ućutkati ljude i tvoje ruganje proći bez poniženja?
018	JOB	011	004	Eto, rekao si:’Moja je pouka bez mane! Ja sam nevin u tvojim očima!’
018	JOB	011	005	Ali kada bi Bog hteo da govori, protiv tebe da otvori usta svoja;
018	JOB	011	006	da ti kaže tajne mudrosti – mudrosti što ima dvostruko značenje – saznao bi da Bog zaboravlja neke krivice tvoje!
018	JOB	011	007	Da li možeš da dokučiš Božije dubine i granice Svemoćnog možeš li da nađeš?
018	JOB	011	008	Od nebesa su više! I šta tu da uradiš? Dublje su od Sveta mrtvih! I šta tu da dokučiš?
018	JOB	011	009	One su od zemlje duže i merom su šire nego more.
018	JOB	011	010	Ako on dođe, pa zatvori ili okupi sudište, ko u tome da ga spreči?
018	JOB	011	011	Jer, on poznaje ljudsku prolaznost, vidi pokvarenost i s pažnjom je prati.
018	JOB	011	012	Ipak, šupljoglavac će mudar postati kad magare divlje okoti čoveka!
018	JOB	011	013	Ako budeš srce svoje pripremio i ruke svoje k njemu raširio;
018	JOB	011	014	a zlo ti se u rukama nađe – odbaci ga – nek nepravda ne prebiva u šatoru tvome!
018	JOB	011	015	Tada ćeš bez stida da podigneš lice svoje, čvrst ćeš biti, strahovati nećeš.
018	JOB	011	016	Zaboravićeš muku svoju, pomišljaćeš na nju kao na lanjske snegove.
018	JOB	011	017	Svetliji od podneva život će ti biti, a i kada noć nastupi, biće kao jutro.
018	JOB	011	018	Spokojan ćeš biti jer postoji nada! Bićeš dobro zaštićen, u spokojstvu spavaćeš.
018	JOB	011	019	Ležaćeš i niko te neće plašiti, mnogi će ti se dodvoravati.
018	JOB	011	020	Zgasnuće oči zlikovačke, utočište njihovo nestaće, a nada jedina im je da izdahnu dušu.“
018	JOB	012	001	A Jov je odgovorio ovim rečima:
018	JOB	012	002	„Nesumnjivo, baš vi ste mi ljudi s kojima će i mudrost da skonča!
018	JOB	012	003	Ali i ja imam pamet poput vaše, ništa gori od vas nisam. I ko još ne zna ove stvari?
018	JOB	012	004	Ja sam na podsmeh prijatelju svome, ja, koji sam zazvao Boga i on mi se odazvao. Na podsmeh je čovek pravedan, [čovek] besprekoran.
018	JOB	012	005	’On je za propast i prezir’ – stav je bezbrižnoga –’Gurnuti treba onoga što mu noge posrću!’
018	JOB	012	006	A u šatorima okrutnih je mir, spokojni su oni što Boga izazivaju i oni što u ruci svojoj boga svoga nose.
018	JOB	012	007	Ali, molim te, pitaj životinje i poučiće te; i ptice na nebu neka ti kažu!
018	JOB	012	008	Sa zemljom popričaj i poučiće te, ribe u moru će ti kazivati.
018	JOB	012	009	Ko od njih još ne zna da je ovo načinila Gospodnja ruka?
018	JOB	012	010	U njegovoj je ruci duša svega živog i dah tela čovečanstva celog.
018	JOB	012	011	Ne razaznaje li uho reči ko što nepce hranu proba?
018	JOB	012	012	Ne dolazi li mudrost s godinama i razboritost sa danima mnogim?
018	JOB	012	013	Sa Bogom su i mudrost i snaga, njegovi su i savet i razboritost.
018	JOB	012	014	Gle, što on razgradi, niko ne sagradi; kad on čoveka zatvori i niko ga ne oslobodi.
018	JOB	012	015	Gle, on vode zadržava i one presuše; on ih oslobađa i zemlja je izrovana.
018	JOB	012	016	Sa njim su snaga i pouzdana mudrost, zavedeni i zavodnik su njegovi.
018	JOB	012	017	On bosonoge odvodi savetnike i sluđuje sudije.
018	JOB	012	018	Careve on raspojasava, kaišom im opasuje bedra.
018	JOB	012	019	On bosonoge odvodi sveštenike i svrgava vlastodršce.
018	JOB	012	020	Pouzdanim usne on zatvara, pronicljivost starcima odnosi.
018	JOB	012	021	Na plemiće on prezir izliva, delijama kaiš otkopčava.
018	JOB	012	022	On iz mraka objavljuje nedokučive stvari, mrklu tamu iznosi na svetlo.
018	JOB	012	023	Narode on velikim čini i satire ih; umnoži narode, pa ih rasprši.
018	JOB	012	024	On uzima razum starešinama naroda zemaljskih, čini da lutaju pustarom besputnom.
018	JOB	012	025	Oni u mraku pipaju, bez svetla, a on čini da posrću ko pijanci.
018	JOB	013	001	Eto, oko je moje sve videlo, uho je moje čulo i to razabralo.
018	JOB	013	002	I ja imam znanje poput vašeg i nisam od vas gori.
018	JOB	013	003	Pa ipak bih Svemoćnom da govorim, sa Bogom bih da se pravdam.
018	JOB	013	004	Ali vi smišljate neistine i svi ste beskorisni lekari!
018	JOB	013	005	Kada biste sasvim zaćutali možda biste i mudri postali!
018	JOB	013	006	Ja vas molim, saslušajte moje opravdanje i tvrdnjama mojih usta pažnju poklonite.
018	JOB	013	007	Pa zar ćete Boga braniti nepravdom, svedočiti radi njega obmanu?
018	JOB	013	008	Zar ćete ga pristrasno zastupati? Za Boga ćete slučaj da vodite?
018	JOB	013	009	Dobro li će biti kad vas on ispita? Zar ćete ga prevariti ko što neko vara čoveka?
018	JOB	013	010	A on će vas svakako prekoriti, sve i da potajno budete pristrasni.
018	JOB	013	011	Zar vas neće preplašiti veličanstvo njegovo? Neće li vas spopasti jeza od njega?
018	JOB	013	012	Stavovi su vaši puste doskočice, odbrane su vaše odbrane zemljane.
018	JOB	013	013	Ne govorite mi više da bih i ja do reči došao, pa neka me snađe šta god da me snađe!
018	JOB	013	014	Zašto bih sebe kidao zubima svojim i glavu svoju u torbu stavljao?
018	JOB	013	015	Gle! Makar da me i ubije, nadaću se njemu; još uvek bih pred njim puteve svoje branio.
018	JOB	013	016	I izbavljenje to će mi biti, jer pred njega bezbožnik ne može da dođe.
018	JOB	013	017	Poslušajte pažljivo besedu moju, nek vam moje objašnjenje uđe u uši.
018	JOB	013	018	Evo, molim vas, izložiću slučaj svoj, jer znam da sam u pravu.
018	JOB	013	019	Ko će da se parniči sa mnom? Jer, ako sad ućutim mene neće biti!
018	JOB	013	020	Jedino mi dve stvari nemoj učiniti da se ne bih sakrivao ja od lica tvoga:
018	JOB	013	021	Svoju ruku ukloni od mene i tvoj užas neka me ne plaši!
018	JOB	013	022	Pozovi me i odgovaraću [ti], ili da se ja žalim, a ti mi odgovaraj.
018	JOB	013	023	Koje su to moje krivice i gresi? Pokaži mi prestup moj i greh moj!
018	JOB	013	024	Zašto lice svoje skrivaš i smatraš me dušmaninom svojim?
018	JOB	013	025	List oduvan zar ćeš da razdireš, travku suvu zar ćeš da oduvaš?
018	JOB	013	026	Gorke stvari protiv mene zapisuješ, krivice mladosti moje mi na teret stavljaš.
018	JOB	013	027	Noge moje u okove stavljaš, nadgledaš sve staze moje i beležiš svaki trag nogu mojih.
018	JOB	013	028	A ja propadam kao trulež, kao odeća koju moljac jede!
018	JOB	014	001	Čovek rođen od žene kratko živi i pun je nevolja.
018	JOB	014	002	Iznikne kao cvet, pa svene; beži poput sene i ne traje.
018	JOB	014	003	Zar na takvog pogled svoj obraćaš i mene pred sebe na sud dovodiš!
018	JOB	014	004	Ko će čistim nečisto da učini? Niko!
018	JOB	014	005	Njegovi su dani određeni, ti poznaješ broj njegovih meseci; međe si mu postavio da ih ne prelazi.
018	JOB	014	006	Skreni pogled s njega, pa neka odahne, dok kao najamnik svoj dan ne odradi.
018	JOB	014	007	Jer postoji nada i za drvo posečeno; ponovo će da iznikne i neće ostati bez mladica svojih.
018	JOB	014	008	Nek mu se i koren u zemlji sparuši i panj mu se u zemlji sasuši;
018	JOB	014	009	propupeće čim oseti vodu, pustiće izdanke kao da je zasad!
018	JOB	014	010	A čovek skončava onemoćao; izdahne smrtnik, i gde je on?
018	JOB	014	011	Iz mora ishlapi voda, a potok presahne, presuši;
018	JOB	014	012	tako i čovek legne da više ne ustane; dok nebesa ne bude bilo ne bude se, ne dižu se ljudi iz sna njihovoga.
018	JOB	014	013	O, kada bi me u Svet mrtvih sakrio, sklonio me dok gnev tvoj ne mine; kada bi mi postavio rok i tad me se setio!
018	JOB	014	014	Alʼ kad čovek umre, da li [više] živi? Kroz sve dane svog kulučenja, ja čekaću da mi stigne smena.
018	JOB	014	015	Ti ćeš [me] pozvati i ja ću se odazvati, zaželećeš delo ruku svojih.
018	JOB	014	016	Tada ćeš mi korake brojati, na moj greh se nećeš osvrtati.
018	JOB	014	017	Prestup si moj svezao u vreću, krivicu si moju izbelio.
018	JOB	014	018	Ali kao što se gora ruši, odranja se, kao što se kamen sa svog mesta svalja;
018	JOB	014	019	ko što vode razdrobe kamenje i bujice tlo isperu, i ti tako uništavaš čovekovu nadu.
018	JOB	014	020	Jednom zasvagda ti ga nadvladavaš i on odlazi, lice mu menjaš i otpuštaš ga.
018	JOB	014	021	I on ne zna da li su mu sinovi u časti, i ne vidi ako su neznatni.
018	JOB	014	022	Samo mu je telo u bolu svome, samo mu duša za sobom pati.“
018	JOB	015	001	Tada je Elifas iz Temana uzvratio ovako:
018	JOB	015	002	„Zar mudar čovek odgovara u vetar, zar svoj stomak puni istočnim vetrom?!
018	JOB	015	003	Raspravlja li rečima beznačajnim i govorima koji nikome nisu na korist?
018	JOB	015	004	A ti satireš pobožnost, razmišljanje pred Bogom ometaš.
018	JOB	015	005	Krivice tvoje pouku daju ustima tvojim, jezikom se lukavim ti služiš.
018	JOB	015	006	Sopstvena te usta osuđuju ko krivca, a ne ja; sopstvene usne protiv tebe svedoče.
018	JOB	015	007	Da ti nisi prvorođeno ljudsko biće, iznedren pre planina?
018	JOB	015	008	Da nisi slušao Božije tajne savete i za sebe zadržao mudrost?
018	JOB	015	009	Šta to ti znaš, a mi da ne znamo? Šta ti shvataš, a da nama to nije dano?
018	JOB	015	010	Među nama ima i sedih i starih, starijih i od oca tvoga.
018	JOB	015	011	Šta, nisu ti dovoljne Božije utehe i obzirno upućena ti reč?
018	JOB	015	012	Zašto ti se srce tvoje ponelo? Zašto ti sevaju oči tvoje,
018	JOB	015	013	pa se tvoj duh protiv Boga okrenuo i ustima svojim prosipaš reči?
018	JOB	015	014	Pa šta je čovek da bi čist bio, da bi pravedan bio onaj što ga žena rodi?!
018	JOB	015	015	On se ni u svete svoje ne pouzdaje, očima njegovim ni nebesa nisu čista,
018	JOB	015	016	a kamoli gnusan i iskvaren čovek, čovek što nepravdu kao vodu pije!
018	JOB	015	017	Elem, ja ću ti reći! Mene poslušaj, objaviću ti ono što sam video;
018	JOB	015	018	ono što su mudri ljudi predali od predaka svojih i to nisu prikrili.
018	JOB	015	019	A samo je njima zemlja bila dana i tuđinac nije prolazio među njima.
018	JOB	015	020	Tek, zlobnik se u bolu previja kroz sve dane, i malo godina je određeno okrutnome.
018	JOB	015	021	Zvuk strahote mu je u ušima i dok je još mir zatirač mu dolazi.
018	JOB	015	022	Ne nada se povratku iz tame, jer je za mač obeležen.
018	JOB	015	023	Potuca se zbog hleba:’Gde je?’ On zna da mu se bliži crni dan.
018	JOB	015	024	Plaše ga i zebnja i nevolja, nadvladavaju ga kao car za napad spreman;
018	JOB	015	025	jer na Boga ruku svoju diže, pred Svemoćnim oholo se drži.
018	JOB	015	026	On juriša drsko protiv Boga, nosi štit veliki i jaki.
018	JOB	015	027	Lice mu je zadriglo, bokovi mu usaljeni;
018	JOB	015	028	živi u ruinama od gradova, u kućama napuštenim što postaće gomile kamenja.
018	JOB	015	029	Bogat neće biti i blago mu potrajati neće, imanje mu se neće širiti po zemlji.
018	JOB	015	030	On neće pobeći iz tame, plamen će mu izdanak sparušiti i nestaće u dahu [Božijih] usta.
018	JOB	015	031	Nek se ne uzda u bezvredno jer je zaveden, jer će mu bezvredno postati nagrada;
018	JOB	015	032	a nagrađen će biti i pre svoga dana i grana mu neće ozeleneti.
018	JOB	015	033	Kao loza otrešće svoj nezreli grozd i kao maslina strešće cvat svoj.
018	JOB	015	034	Jer jalovo je društvo bezbožničko, a šatore podmićenih vatra progutaće.
018	JOB	015	035	Začeće nevolju, a rodiće zlobu, stomaci im spremni za obmanu.“
018	JOB	016	001	A Jov je odgovorio ovim rečima:
018	JOB	016	002	„Mnogo sam ja takvih stvari čuo, svi vi ste mi mučni tešioci!
018	JOB	016	003	Ima li kraja pričanju u vetar? Šta te to tera da mi odgovaraš?
018	JOB	016	004	I ja bih poput vas govorio da ste vi na mome mestu, podbadao bih vas rečima i klimao glavom na vas.
018	JOB	016	005	Ali bi vas usta moja ojačala, usne moje donele utehu.
018	JOB	016	006	Ako bih govorio, svoj bol ne bih ublažio; ako bih ućutao, koliko bola bi me napustilo?
018	JOB	016	007	Ipak, on me je iznurio; ti si mi zatro sve ukućane moje!
018	JOB	016	008	Zgrabio si me, bol je svedok protiv mene; mršavost se moja podignula da u lice me optuži.
018	JOB	016	009	Njegov me gnev razdire i spopada, na mene zubima škrguće svojim, dušmanin moj je na mene upro oči svoje!
018	JOB	016	010	Razjapili su svoja usta prema meni, s prezirom mi šamaraju obraze, okupljaju se protiv mene.
018	JOB	016	011	Zlotvoru me Bog je izručio, bacio me u ruke zlobnika!
018	JOB	016	012	Mirno sam živeo, a on me je uzdrmao, za vrat me je dočepao, smrskao me; sebi me je za metu stavio;
018	JOB	016	013	strelci su me njegovi okružili, nutrinu mi je rasparao bez milosti i žuč mi je po zemlji prosuo.
018	JOB	016	014	Prolama kroz mene sve prolom za prolomom, kao ratnik prema meni tutnji.
018	JOB	016	015	Za kožu sam svoju, ja zašio kostret, u prašinu dostojanstvo svoje uvaljao.
018	JOB	016	016	Od ridanja podbulo je lice moje, kapci su mi poput smrti crni,
018	JOB	016	017	premda nasilja nema u rukama mojim i moja je molitva čista.
018	JOB	016	018	O, zemljo, krv moju ne prekrivaj! Ne bilo mesta za moj vapaj!
018	JOB	016	019	A sada, na nebesima eno svedoka moga! Da, moj branilac je na visinama.
018	JOB	016	020	A moji prijatelji – moji posrednici vajni! Oko moje Bogu plače.
018	JOB	016	021	Eh, kad bi se čovek pravdao sa Bogom kao čovek sa čovekom.
018	JOB	016	022	Još godina koja prohujaće i poći ću putem s kojeg povratka mi nema.
018	JOB	017	001	Moj duh je satrven, dani su moji zgasli i raka me čeka.
018	JOB	017	002	Eto, podsmevači su sa mnom, ne sklapa se oko moje zbog njihove svadljivosti.
018	JOB	017	003	Molim te, [Bože], ti sam jamac moj budi! [Jer] ko je taj ko bi mi se prihvatio ruke?
018	JOB	017	004	Ti si sklonio mudrost od njihovih srca zbog čega ih izdignuti nećeš.
018	JOB	017	005	Ko zbog dobiti izda prijatelje, deci će mu oči usahnuti!
018	JOB	017	006	On je mene učinio pričom za narode, ja sam lice za pljuvanje.
018	JOB	017	007	Tuga mi je oči zamutila, svaki je moj ud poput senke.
018	JOB	017	008	Zbog toga se pravednici zgranu, nedužni se groze nad bezbožnim.
018	JOB	017	009	Ali pravednik će istrajati na svom putu, još više će ojačati čovek čistih ruku.
018	JOB	017	010	Hajde, vratite se svi vi! Dođite, molim vas, ali mudrog među vama neću naći.
018	JOB	017	011	Prohujali su moji dani, namere i želje srca moga su razbijene.
018	JOB	017	012	Oni prave dan od noći, a mraku u lice kažu:’Svetlo je blizu!’
018	JOB	017	013	Ako bih za Svetom mrtvih čeznuo kao za domom svojim i u tami postelju svoju prostro,
018	JOB	017	014	ako grobu viknem:’Oče moj’, a crvu:’Majko moja’ ili’sestro moja’,
018	JOB	017	015	gde je onda nada moja?! Vidi li ko nadu moju?!
018	JOB	017	016	Silazi li ona do vrata Sveta mrtvih? Zajedno li ćemo u prah leći?“
018	JOB	018	001	A Vildad iz Suša je odgovorio ovim rečima:
018	JOB	018	002	„Kada ćete da stanete sa pričom? Urazumite se, pa da razgovaramo.
018	JOB	018	003	Zašto bi nas za stoku smatrali? Zar smo glupi u vašim očima?
018	JOB	018	004	Ti što razdireš u svom besu dušu svoju! Hoće li zbog tebe zemlja da opusti, hoće li se sa svog mesta pomeriti stena?
018	JOB	018	005	Baš se gasi svetlo zlikovca, neće sijati žar njegovog plama.
018	JOB	018	006	Zgasnuće svetlo u njegovom šatoru, a nad njim će dogoreti svetiljka.
018	JOB	018	007	Jenjava žilavost njegovih koraka i ruše ga namere njegove.
018	JOB	018	008	Jer su mu noge upale u mrežu, u njene se petlje zapetljao.
018	JOB	018	009	Zamka ga je za petu zgrabila, zaplela ga omča.
018	JOB	018	010	Za njega je klopka na tlu sakrivena, na putu je zamka za njega.
018	JOB	018	011	Užasnut je od strahota svud unaokolo, satiru ga na koraku svakom.
018	JOB	018	012	Gladna ga je nevolja njegova, propast je spremljena da ga saplete.
018	JOB	018	013	Ona mu rastače delove kože, najcrnja smrt mu jede udove.
018	JOB	018	014	Odvlače ga iz sigurnosti svog šatora, i teraju do cara strahote.
018	JOB	018	015	Njemu tuđi prebivaće u njegovom šatoru, sumpor će mu po imanju razasuti.
018	JOB	018	016	Korenje njegovo istruliće odozdo, a njegove grane svenuće odozgo.
018	JOB	018	017	Iščeznuće sa zemlje sećanje na njega, neće mu se na ulici ime čuti.
018	JOB	018	018	Oteraće ga sa svetla u tamu, proteraće ga sa zemlje.
018	JOB	018	019	Ostaće bez roda, bez poroda u narodu svome, bez preživeloga u svom zavičaju.
018	JOB	018	020	Na njegov dan zgranuće se i oni na zapadu, a i one na istoku podilaziće jeza.
018	JOB	018	021	Zaista, takav je zavičaj zlotvora, takvo je mesto onoga što za Boga ne zna!“
018	JOB	019	001	A Jov je odgovorio ovim rečima:
018	JOB	019	002	„Dokle ćete da kinjite dušu moju i rečima me lomite?!
018	JOB	019	003	Pa već ste me deset puta ponizili! Ne stidite li se što mi tako pakostite?
018	JOB	019	004	Sve i da sam stvarno pogrešio, moja greška je samo moja.
018	JOB	019	005	Ako biste stvarno da se nada mnom uzdižete i da me ubeđujete u ruglo moje,
018	JOB	019	006	znajte onda da me je Bog ojadio, svojom me je mrežom obmotao.
018	JOB	019	007	Eto, ja vičem:’Nasilje!’, a uslišen nisam; ja za pomoć zapomažem, ali pravde nema.
018	JOB	019	008	Moj put on je zagradio, ne mogu da prođem; staze moje on je zamračio.
018	JOB	019	009	Čast je moju svukao sa mene, skinuo mi krunu s glave moje.
018	JOB	019	010	Sa svih strana svaljuje me da nestanem, izvaljuje kao drvo nadu moju.
018	JOB	019	011	Užario se gnev njegov na mene, pa me smatra dušmaninom svojim.
018	JOB	019	012	Složno marširaju njegove čete, eno, naspram mene nasip podižu; oko mog šatora logor dižu.
018	JOB	019	013	Daleko od mene on je odveo braću moju, a moji znanci su mi sada ko potpuni stranci.
018	JOB	019	014	Mojih rođaka više nema, zaboravili su me poznanici moji.
018	JOB	019	015	Gosti moga doma i sluškinje moje gledaju me ko tuđinca, za njihove oči ja sam pridošlica.
018	JOB	019	016	Slugu svoga ja dozivam, alʼ mi se ne javlja, ustima ga svojim preklinjem za pomoć.
018	JOB	019	017	Žena mi se gadi od zadaha moga, oduran sam i rodbini svojoj.
018	JOB	019	018	Čak me i dečaci preziru, rugaju mi se kad bih da ustanem.
018	JOB	019	019	Gade me se svi prijatelji bliski, oni koje sam voleo, sad su protiv mene.
018	JOB	019	020	Koža mi se slepila za kosti, zubi su mi poispadali.
018	JOB	019	021	Smilujte mi se! Smilujte mi se, o, prijatelji moji, jer je ruka Božija udarila na me!
018	JOB	019	022	Pa zašto me poput Boga progonite, mesa moga zar niste siti?
018	JOB	019	023	O, kada bi se reči moje zapisale! O, kada bi se u knjigu utisnule;
018	JOB	019	024	gvozdenim perom i olovom zauvek u kamen urezale!
018	JOB	019	025	Ali ja znam da Otkupitelj moj živi, da će na kraju on stati nad prahom!
018	JOB	019	026	Neka i pukne ova moja koža, gledaću Boga iz tela svoga;
018	JOB	019	027	njega ću ja lično gledati, očima svojim, a ne ko tuđinac. A nutrina moja u meni malakše.
018	JOB	019	028	A vi bi trebalo da kažete:’Zašto ga progonimo?’, jer nalazite da je u meni koren ove stvari.
018	JOB	019	029	Od mača strahujte, jer gnev donosi odmazdu mača, da biste znali – sud postoji.“
018	JOB	020	001	A Sofar iz Namata je odgovorio ovim rečima:
018	JOB	020	002	„Ako je tako, nemirne me misli moje teraju da odgovorim, jer u meni vri.
018	JOB	020	003	Uvređen sam prekorom koji sam čuo, pa sad uzvraćam u duhu mog razumevanja.
018	JOB	020	004	Elem, znaš li da je tako od davnina, od kako je ljudski rod na zemlju stavljen:
018	JOB	020	005	prekratka je radost zlikovaca i za časak sreća bezbožnika.
018	JOB	020	006	Sve i da se stasom digne do nebesa, da mu glava oblake dosegne,
018	JOB	020	007	ishlapiće doveka ko sopstveni izmet, i pitaće:’Gde je?’, oni što su ga viđali.
018	JOB	020	008	Poput sna će ispariti i neće ga naći, prognaće ga kao noćno priviđenje.
018	JOB	020	009	Oko koje ga je gledalo videti ga više neće; zavičaj ga njegov više neće videti.
018	JOB	020	010	Njegovi će se sinovi dodvoravati siromasima, a on će rukama svojim vraćati od bogatstva svoga.
018	JOB	020	011	Kosti su mu pune mladalačke snage koja će sa njime u prah leći.
018	JOB	020	012	Neka mu je i slatko zlo u ustima njegovim, što ga skriva pod jezikom svojim;
018	JOB	020	013	neka ga štedi, neka ga ne pušta, neka ga pod nepcem rastapa;
018	JOB	020	014	ta njegova hrana u crevima, u utrobi njegovoj će se pretvoriti u otrov kobre.
018	JOB	020	015	Povratiće iz stomaka svoga blago progutano, Bog će mu ga izbaciti.
018	JOB	020	016	Otrov kobri sisa, ubiće ga jezik otrovnice.
018	JOB	020	017	U potoke gledati neće, u brzake reka od meda i masla.
018	JOB	020	018	Vratiće šta je oteo, neće moći to da proguta; uživati neće dobra svoje trgovine.
018	JOB	020	019	Jer je tlačio i zapostavljao siromahe, harao je kuću koju zidao nije.
018	JOB	020	020	Njegov stomak ne zna šta je dosta, spokoja mu nema u onome za čim žudi.
018	JOB	020	021	Neće imati šta više da proždere i zato mu imanje neće potrajati.
018	JOB	020	022	I kada bude pun obilja biće u nevolji, stići će ga ruka svakog stradalnika.
018	JOB	020	023	Ali dok bude punio stomak svoj, [Bog] će mu poslati plamen gneva svoga, kao kišu na creva njegova.
018	JOB	020	024	I dok beži od gvozdenog oružja, probošće ga strela luka bronzanoga.
018	JOB	020	025	Kada je izvuče, kada mu izađe iz leđa i ko munja iz žuči njegove, doći će na njega užas.
018	JOB	020	026	Sva je tama sačuvana za njegovo blago, proždraće ga plamen neraspiren, zlo naneće preživelom šatora njegovog.
018	JOB	020	027	Nebesa će razotkriti njegovu krivicu, zemlja će se podići na njega.
018	JOB	020	028	Poplavljena biće letina kuće njegove, otplavljena u dan [Božijega] gneva.
018	JOB	020	029	Takva je od Boga sudbina za zlikovca, bogomdano mu nasledstvo.“
018	JOB	021	001	A Jov je odgovorio ovim rečima:
018	JOB	021	002	„Poslušajte pažljivo besedu moju, neka mi to bude uteha od vas.
018	JOB	021	003	Otrpite me, ja bih govorio! A vi se rugajte kada to kažem.
018	JOB	021	004	Žalim li se ja to čoveku? Zar da duh moj ne plane?
018	JOB	021	005	K meni se okrenite i zapanjite se, zatvorite rukom usta!
018	JOB	021	006	I ja sam potresen kad mislim o ovom, groznica mi telo grči.
018	JOB	021	007	Elem, zašto žive zlikovci, zašto ostare i osile?
018	JOB	021	008	Deca su njihova jedra pred njima, njihovi su potomci sa njima, pred očima njihovim.
018	JOB	021	009	Kuće su njihove lišene straha, nad njima nema Božijeg pruta.
018	JOB	021	010	Bikovi su im priplodni, osemenjuju, krave im se tele i nisu jalove.
018	JOB	021	011	Poput stada puštaju dečake, njihova deca skakuću okolo.
018	JOB	021	012	Podcikuju uz daire i liru, raduju se uz zvuke svirale.
018	JOB	021	013	Dane svoje prožive u dobru i spokojno silaze u Svet mrtvih.
018	JOB	021	014	A Bogu govore:’Prođi nas se! Za puteve tvoje nećemo da znamo!
018	JOB	021	015	Ko je Svemoćni, pa da mu služimo? Šta to dobijamo ako ga molimo?’
018	JOB	021	016	Gle! Napredak njihov nije u ruci njihovoj, od mene je podaleko savet zlikovaca.
018	JOB	021	017	Koliko se često gasi svetiljka zlikovca? Stiže li ih propast njihova? Dodeljuje li im [Bog] u svom gnevu boli?
018	JOB	021	018	Jesu li oni poput slame na vetru, poput pleve koju vihor nosi?
018	JOB	021	019	’Bog grehe čoveka čuva za decu njegovu’? Ma neka to njemu vrati, neka toga svestan bude!
018	JOB	021	020	Nek očima svojim svoju propast gleda, nek od gneva Svemoćnoga pije!
018	JOB	021	021	Jer, mari li on šta će nakon njega sa kućom mu biti, kada mu se broj meseci skrati?
018	JOB	021	022	Uči li iko Boga mudrosti? Njega, koji sudi uznositima?!
018	JOB	021	023	Jedan umre u obilju svega i sve mu je potaman, napredno;
018	JOB	021	024	telo mu je uhranjeno mlekom i jedra mu srž je u kostima.
018	JOB	021	025	Drugi umire ogorčene duše, a dobra se nauživao nije.
018	JOB	021	026	Tek, obojica će u prašinu leći, prekriće ih crvi.
018	JOB	021	027	Eto, meni su poznate misli vaše, spletke koje spletkarite protiv mene.
018	JOB	021	028	Vi kažete:’Gde je sada kuća plemićeva? Gde je šator u kome zlikovci počivaju?’
018	JOB	021	029	Što niste pitali one koji prolaze tim putem?! Niste li njihove znakove uočili?
018	JOB	021	030	Jer, zlikovac se pošteđuje u danu propasti, izbavlja se zlobnik u danu jarosti.
018	JOB	021	031	Ko će da ga prekori u lice zbog njegovog puta? Ko će da mu uzvrati za ono što je učinio?
018	JOB	021	032	Ali kada ga na groblje budu izneli, neko će stražariti nad humkom.
018	JOB	021	033	Slatko će mu biti grumenje zemlje; svaki čovek njega će slediti, a pre njega bilo ih je bezbroj.
018	JOB	021	034	I kako me sada uludo tešite? Odgovori vaši ostali su lažni.“
018	JOB	022	001	Tada je Elifas iz Temana uzvratio ovako:
018	JOB	022	002	„Zar je čovek od koristi Bogu? Da li mu je mudrac od koristi?
018	JOB	022	003	Zar se Svemoćni raduje što si pravedan? Je li mu na korist kad puteve svoje učiniš bez mane?
018	JOB	022	004	Prekoreva li te za bogobojaznost tvoju i da li se sudi s tobom?
018	JOB	022	005	Nije li golema zloba tvoja? Zar nema kraja krivicama tvojim?
018	JOB	022	006	A ti si braći svojoj bezrazložno zalog uzimao, i sa njih si skidao haljine.
018	JOB	022	007	Iznemoglog vodom napojio nisi, a ni gladnom hleba nisi dao.
018	JOB	022	008	Jeste, ti si čovek silan, zemljoposednik si, uglednik što u njoj živi.
018	JOB	022	009	Tek, udovice si terao praznih ruku, kršio si ruke siročadi.
018	JOB	022	010	I zato su oko tebe zamke, nenadana strahota spopada te;
018	JOB	022	011	ili mrak, pa ne vidiš ništa, silna te je voda potopila.
018	JOB	022	012	Nije li Bog visoko na nebesima? Pogledaj povrh zvezda, kako su visoko!
018	JOB	022	013	A ti pitaš:’Zna li šta Bog? Da li sudi kroz tamu najgušću?
018	JOB	022	014	Oblaci su skrovište njegovo, pa ne vidi, on korača po nebeskom svodu.’
018	JOB	022	015	Puta drevnog zar ćeš se držati, onog što ga utabaše ljudi pokvareni;
018	JOB	022	016	oni što su odnešeni kad im vreme nije bilo, kada im je temelje potopila reka?
018	JOB	022	017	Bogu su oni govorili:’Prođi nas se!’ I:’Šta će Svemoćni da nam radi?’
018	JOB	022	018	A on im je dobrima kuće prepunio. Zato je od mene podaleko savet zlikovaca!
018	JOB	022	019	Videće to pravednici i radovaće se, rugaće im se nedužni:
018	JOB	022	020	’Dušmani će naši baš zbrisani biti, obilje njihovo progutaće plamen!’
018	JOB	022	021	Izmiri se s Bogom, molim te, i u miru budi, da na tebe dobro dođe.
018	JOB	022	022	Prihvati, molim te, pouku njegovih usta i njegove reči u srce svoje stavi.
018	JOB	022	023	Vratiš li se Svemoćnome, obnovljen ćeš biti; ukloniš li bezakonje iz šatora svoga,
018	JOB	022	024	odbaciš li zlato u prašinu i ofirsko [zlato] po potočnom kamenju;
018	JOB	022	025	Svemoćni biće zlato tvoje, najčistije srebro tvoje.
018	JOB	022	026	Tada ćeš se radovati Svemoćnome, lice svoje podignućeš Bogu.
018	JOB	022	027	Molićeš se njemu i on će te čuti, izvršićeš svoje zavete.
018	JOB	022	028	Ostvarićeš šta god da odlučiš, svetlo će ti staze obasjati.
018	JOB	022	029	Kad ponize ljude, ti ćeš reći:’Uzvisite ih!’, i Bog će tada da spase skrušene.
018	JOB	022	030	On će da izbavi i onoga što nedužan nije, zbog čistoće ruku tvojih izbaviće njega.“
018	JOB	023	001	A Jov je odgovorio ovim rečima:
018	JOB	023	002	„Još i danas je jetka moja žalopojka i s mukom se borim da ne bih ječao.
018	JOB	023	003	O, kada bih znao gde ću da ga nađem, došao bih do njegovog mesta!
018	JOB	023	004	Pred njim bih izložio svoj slučaj, dokazima usta svoja napunio.
018	JOB	023	005	Da mi je da znam kojim bi mi rečima odgovorio; da mi je da razumem šta bi mi rekao.
018	JOB	023	006	Da li bi se silom velikom parničio sa mnom? Ne bi, nego bi se zauzeo za me.
018	JOB	023	007	Onde bi se pravednik sa njim raspravio, moj bi me sudija zauvek izbavio.
018	JOB	023	008	Gle, odem li napred, njega nema; ni pozadi njega ne opažam.
018	JOB	023	009	Ne vidim ga ni na levo, tamo gde deluje; ne vidim ga ni na desno, kada se okrene.
018	JOB	023	010	Ali on zna put kojim idem; pretapa me da čist budem poput zlata.
018	JOB	023	011	Po njegovoj stopi moj je korak išao, njegovog sam se puta držao i nisam skretao.
018	JOB	023	012	Zapovest njegovih usana nisam napustio, čuvao sam reči njegove više nego hleb nasušni.
018	JOB	023	013	Ali on je jedini i ko će da ga menja! Šta god da poželi, on tako i čini.
018	JOB	023	014	Naume će svoje, meni namenjene, izvršiti, a u njemu još je takvog mnogo čega.
018	JOB	023	015	Zato sam preplašen od njega; kad razmišljam, ježim se od njega!
018	JOB	023	016	Elem, Bog je moje srce smalaksao, Svemoćni me je prestravio;
018	JOB	023	017	ipak nisam bio satrt mrakom, niti mi je gusta tama zaklonila lice.
018	JOB	024	001	Zašto Svemoćni nije odredio vremena suda? Zašto oni koji ga poznaju ne vide dane njegove?
018	JOB	024	002	Pomeraju ljudi međe, stada otimaju, pa ih napasaju;
018	JOB	024	003	siročadi odvode magarca, vola za zalog uzimaju od udovice.
018	JOB	024	004	Oni razgone uboge sa puta, skrivaju se zajedno siromasi zemlje.
018	JOB	024	005	Eno, [kao] divlji magarci u pustinji idu svojim poslom; hranu sebi traže, u pustari hleb za sebe i za decu.
018	JOB	024	006	Po polju kupe krmu, pabirče po vinogradu zlobnika.
018	JOB	024	007	Neodeveni su, noćivaju bez ogrtača, na zimi su bez pokrivača.
018	JOB	024	008	Iskisli su od planinske kiše, bez zaklona krije se pod stenu.
018	JOB	024	009	Siroče od dojenja kradu i od siromaha uzimaju zalog.
018	JOB	024	010	Tumaraju obnaženi, neodeveni snoplje nose, a gladni.
018	JOB	024	011	Među svojim drvoredima cede ulje, grožđe muljaju u kaci, a žedni su.
018	JOB	024	012	Stenje narod u gradu, za pomoć vape smrtno ranjeni, a Bogu to nije mrsko.
018	JOB	024	013	A neki su u društvu onih što ratuju protiv svetla, što ne mare za puteve svetla i ne žive na stazama njegovim.
018	JOB	024	014	U zoru se krvnik diže, sirotana i ubogog da ubije, a po noći je ko lopov.
018	JOB	024	015	Preljubnikovo oko čeka sumrak jer govori:’Da me oko ne ugleda!’, pa pokriva lice svoje.
018	JOB	024	016	Kad je tama, lopov kuće prokopava, a po danu se zaključava da za svetlost ne zna.
018	JOB	024	017	Jer je svima njima jutro poput gustog mraka, predani su užasima mraka gustog.
018	JOB	024	018	Prolete oni povrh voda, prokleto im nasledstvo u zemlji i neka nijedan ne krene ka vinogradima.
018	JOB	024	019	Poput suše i vrućine snežne vode kad odnesu, tako i Svet mrtvih nosi one što se ogrešiše.
018	JOB	024	020	Zaboravlja ga majčina utroba, crvima je hrana; njega više ne spominju, nepravda će biti kao stablo prelomljeno.
018	JOB	024	021	On navaljuje na jalovu, na nerotkinju; zlostavlja udovicu.
018	JOB	024	022	Silom svojom Bog moćnike odvlači, podiže se i niko za život siguran nije.
018	JOB	024	023	Bog im spokojstvo daje, pa se osiliše; ali njegove su oči na njihovim putevima.
018	JOB	024	024	Tek za malo uzdignu se i već ih nema; ko svi drugi propadaju, venu; odsecaju se kao vršci klasja.
018	JOB	024	025	Ako nije tako, ko će da mi laž dokaže? Ko će da obezvredi kazivanje moje?“
018	JOB	025	001	Tada je Vildad iz Suša uzvratio ovako:
018	JOB	025	002	„Božiji su i vlast i strah! On mir stvara u visinama svojim!
018	JOB	025	003	Da li ima broja njegovim četama? Koga to svetlo njegovo ne obasjava?
018	JOB	025	004	Kako da se čovek opravda pred Bogom? Kako da se očisti onaj što ga žena rodi?
018	JOB	025	005	Gle! Ni mesec mu bistar nije, očima njegovim niti zvezde nisu čiste;
018	JOB	025	006	a kamoli čovek – crv i potomak čoveka – crvić!“
018	JOB	026	001	A Jov je odgovorio ovim rečima:
018	JOB	026	002	„E, baš si pomogao bespomoćnom, baš spasao ruku malaksalu!
018	JOB	026	003	Baš si nemudrome savet dao i mudrosti pregršt obznanio!
018	JOB	026	004	A kome si te reči objavio? Čiji je to duh iz tebe izašao?
018	JOB	026	005	Pokojnici ispod voda drhte, alʼ i oni što u njima žive.
018	JOB	026	006	I Svet mrtvih pred njim je ogoljen, i trulež je mrtvih neskrivena.
018	JOB	026	007	Nad bezdanom sever je on prostro, okačio zemlju u praznini.
018	JOB	026	008	Vode je svezao nad oblake svoje, ali se oblaci ne cepaju pod njima.
018	JOB	026	009	Presto je svoj sakrio, svoj je oblak nad njim razastro.
018	JOB	026	010	Povrh voda obzorje postavlja, kao među svetlosti i mraku.
018	JOB	026	011	Drmaju se stubovi nebeski, užasnuti njegovim prekorom.
018	JOB	026	012	Silom svojom on more uzburka, čudovište Ravu mudrošću on smrska.
018	JOB	026	013	Njegov vetar razvedruje nebesa, ruka mu probada zmiju vijugavu.
018	JOB	026	014	Gle, ovo su obrisi puta njegovoga, samo šapat reči što čujemo o njemu! Grom moći njegove ko će da razume?“
018	JOB	027	001	A Jov je nastavio svoje kazivanje ovim rečima:
018	JOB	027	002	„Živoga mi Boga koji mi je uskratio pravo i Svemoćnog što mi dušu ogorči;
018	JOB	027	003	dok u meni daha ima i Božijeg duha u mom nosu;
018	JOB	027	004	usne moje neće govoriti nepravdu, moj jezik neće izustiti obmanu.
018	JOB	027	005	Daleko od mene bilo da izjavim kako ste u pravu! Dok me ima ne odustajem od svoje čestitosti.
018	JOB	027	006	Držaću se pravednosti svoje, neću je pustiti; sve dok živim savest moja me zapeći neće.
018	JOB	027	007	Dušmanin moj neka prođe kao pokvarenjak, kao zlotvor neka prođe onaj što se diže na me.
018	JOB	027	008	Jer kakva je nada bezbožnika kada je sasečen, kada Bog mu dušu uzme?
018	JOB	027	009	Čuje li Bog vapaj njegov kad na njega nevolja dođe?
018	JOB	027	010	Raduje li se Svemoćnome i zove li Boga u doba svako?
018	JOB	027	011	Ja ću vas poučiti o Božijoj ruci, neću da vam krijem naum Svemoćnoga.
018	JOB	027	012	Eto, svi vi ste videli ovo, pa zašto onda uludo govorite besmislice?
018	JOB	027	013	Takva je od Boga sudbina za zlikovca, nasledstvo Svemoćnog što primaju okrutni!
018	JOB	027	014	Makar i da mu se deca rađaju, za mač [se rađaju]; potomstvo mu nikad hleba neće biti sito.
018	JOB	027	015	Preživele će mu pokopati zaraza, a udovice im zakukati neće.
018	JOB	027	016	Makar da zgrne srebra ko da je prašina, i spremi odeće kao da je zemlja;
018	JOB	027	017	sve što spremi obući će pravednik, a srebro će da razdeli nedužni.
018	JOB	027	018	Poput moljca kuću sebi zida, kao da je kolibica što je čuvar pravi.
018	JOB	027	019	Leći će bogat tad i nikad više, kad oči svoje otvori – ničeg više nema.
018	JOB	027	020	Nenadane strahote ko bujice odnose ga, oluja ga noću krade.
018	JOB	027	021	Podiže ga vetar sa istoka, odleteće, svitlaće ga sa mesta njegovog.
018	JOB	027	022	Sjuriće se na njega, štedeti ga neće dok on bude strmoglavce bežao od ruke njegove.
018	JOB	027	023	I pljeskaće svojim rukama nad njim, i zviždaće ga sa njegovog mesta.
018	JOB	028	001	Eto, i srebro ima svoj rudnik, i zlato mesto na kom se ispira.
018	JOB	028	002	I gvožđe se iz zemlje uzima i kamen se pretapa u bronzu.
018	JOB	028	003	A [čovek] tamu dokrajčuje, istražuje do krajnjih granica, traži rudu u tami najgušćoj.
018	JOB	028	004	Okno kopa daleko od bližnjeg gde noga ne zalazi, penje se i klati daleko od ljudi.
018	JOB	028	005	Zemlja sa koje hleb dolazi iznutra se kovitla ko vatra.
018	JOB	028	006	U njenim je stenama nalazište safira, a ima i zlatne prašine.
018	JOB	028	007	Put do tamo ne zna ptica grabljivica, oko sokolovo trag mu ne nazire.
018	JOB	028	008	Ponosne se zveri njime ne šunjaju, a ni lav po njemu ne prolazi.
018	JOB	028	009	Čovek pruža ruku za kremenom, prekopava korenje planina;
018	JOB	028	010	u stenama tunele probija i očima vidi svaku vrednost;
018	JOB	028	011	obuzdava curenje voda i ono skriveno na svetlo iznosi.
018	JOB	028	012	Ali gde se mudrost pronalazi? Gde je mesto razboritosti?
018	JOB	028	013	Rod joj ljudski vrednost ne poznaje, ne pronalazi se u zemlji živih.
018	JOB	028	014	Tek, bezdan javlja:’U meni nije!’ i more kaže:’Nije ni sa mnom!’
018	JOB	028	015	Suvo zlato za nju se ne daje, za cenu njenu srebro se ne meri.
018	JOB	028	016	Ne plaća se ni zlatom ofirskim, ni skupocenim oniksom i safirom.
018	JOB	028	017	Nisu joj ravni ni zlato ni kristal, za ćup suvog zlata ne trampi se ona.
018	JOB	028	018	Korale i jaspis i ne spominjite, od bisera mudrost je vrednija.
018	JOB	028	019	Ne meri se sa njom ni topaz iz Kuša, ni suvim se zlatom platiti ne može.
018	JOB	028	020	Pa odakle onda dolazi mudrost? Gde je mesto razboritosti?
018	JOB	028	021	Od očiju svega živog je sklonjena, od nebeskih ptica je skrivena.
018	JOB	028	022	Trulež mrtvih i smrt nam kazuju:’Ušima smo svojim čuli kazivanje o njoj.’
018	JOB	028	023	Bog razume put do nje i poznaje njeno mesto,
018	JOB	028	024	jer on vidi do krajeva zemlje i on gleda ispod svih nebesa.
018	JOB	028	025	Kad je vetru podario snagu i merama premerio vode;
018	JOB	028	026	kad je kiši odredbu davao i munje olujama;
018	JOB	028	027	tada ju je pogledao, objavio, postavio, tada ju je proverio.
018	JOB	028	028	A ljudima je rekao:’Evo, mudrost je u bogobojaznosti a razboritost u uklanjanju od zla!’“
018	JOB	029	001	A Jov je nastavio svoje kazivanje ovim rečima:
018	JOB	029	002	„O, kada bi mi bilo kao koji mesec ranije, kao u danima kada me je Bog čuvao;
018	JOB	029	003	kada mi je svetlila njegova svetiljka nad glavom mojom, po njegovom svetlu kad sam mrakom išao;
018	JOB	029	004	baš kakav sam bio u svojim jedrim danima, kada sam u šatoru svome s Bogom blizak bio;
018	JOB	029	005	onda kad je Svemoćni sa mnom bio i deca moja oko mene!
018	JOB	029	006	Tad sam noge u maslu prao i potoke ulja cedio mi kamen!
018	JOB	029	007	A kada bih izašao na gradska vrata i na trg, stavio bih stolicu svoju;
018	JOB	029	008	mladići bi me videli, pa bi se povukli, a starci bi ustajali i stajali;
018	JOB	029	009	glavari bi priču prekidali, svoja usta rukom zatvarali;
018	JOB	029	010	utihnuo bi glas vladara, jezik im se za nepce lepio.
018	JOB	029	011	Blaženim me zvalo uho što me je slušalo, hvalilo me oko što me je gledalo;
018	JOB	029	012	jer sam izbavljao ubogoga što ko bednik vapi, sirotoga bez pomoći.
018	JOB	029	013	Stradalnikov blagoslov bio je na meni, a srcu sam udovice donosio pesmu.
018	JOB	029	014	Pravednost bih uzimao, ona me je odevala; pravda mi je moja bila ko odeća i ko turban.
018	JOB	029	015	Slepome sam oči bio, hromome sam noge bio.
018	JOB	029	016	Otac sam bio ubogima, neznanca sam na sudu branio.
018	JOB	029	017	Lomio sam vilice zlotvoru, iz usta mu žrtvu otimao.
018	JOB	029	018	A pričao sam:’U svome ću gnezdu da preminem, umnožiću dane poput peska.
018	JOB	029	019	Moj je koren dosezao vodu, grane su moje preko noći rosne;
018	JOB	029	020	Moja je slava u meni sveža, u ruci je mojoj uvek mlad luk.’
018	JOB	029	021	Čekali su ljudi da me čuju, ćutali bi da čuju moj savet.
018	JOB	029	022	Posle moje reči nisu uzvraćali, po njima bi moj govor kapao.
018	JOB	029	023	Ko na kišu čekali bi na me, usta svoja otvarali kao da sam dažd prolećni.
018	JOB	029	024	Verovali ne bi kad bih im se nasmejao i vedrinu mog lica nisu potamnili.
018	JOB	029	025	Put sam im birao, poput kneza sam sedeo; bio sam kao car među četama, kao onaj što žalosne teši.
018	JOB	030	001	A sad mi se smeju mlađi od mene, oni čije očeve nisam hteo ni sa psima stada svoga!
018	JOB	030	002	A i šta bih sa njihovih ruku snagom? Usahla je ta snaga u njima.
018	JOB	030	003	Sparušeni su od bede i gladi, ti što glođu štagod po pustari, u sumraku, po ruševinama i razvalinama.
018	JOB	030	004	Oni čupaju slez po čestarima i koren smreke sebi za hranu.
018	JOB	030	005	Oterani su iz društva, ljudi na njih viču kao na lopova.
018	JOB	030	006	Eno ih u jarugama potoka, konače po jamama u zemlji i po kamenjarima.
018	JOB	030	007	Zapomažu među grmljem, skupljaju se u koprivama.
018	JOB	030	008	Sinovi su bezumnika, soj bezimenih iz zemlje proteranih.
018	JOB	030	009	A sad sam im pesma rugalica, postao sam priča za njih!
018	JOB	030	010	Gade me se, stoje izdaleka, ne libe se da me u lice pljunu.
018	JOB	030	011	Jer Bog je razvezao mog šatora uže, udario me je, a ljudi se na mene razulariše.
018	JOB	030	012	Meni s desna diže se mladalačka rulja, teraju me da bežim, protiv mene nasipaju bedeme propasti.
018	JOB	030	013	Ruše mi puteve, uspešno me razaraju i za to im pomoć nije potrebna.
018	JOB	030	014	Naviru ko kroz širok procep, navaljuju preko razvalina.
018	JOB	030	015	Nenadane strahote pale su na mene, poput vetra razgone mi dostojanstvo, a moje spasenje nestade ko oblak.
018	JOB	030	016	Sad se duša moja razlila u meni, jer su me sustigli dani jada.
018	JOB	030	017	Kosti moje noć probada u meni, bolovi me glođu bez prestanka.
018	JOB	030	018	Odora se moja izobličila od sile velike, sapela me kao kragna od tunike moje.
018	JOB	030	019	On me je u blato bacio, sad sam nalik prahu i pepelu.
018	JOB	030	020	Za pomoć ja tebi vapim, alʼ se ne odazivaš; a kada sam stao, na mene si pažnju obratio.
018	JOB	030	021	U krvnika moga si se pretvorio, silom ruke svoje si me spopao.
018	JOB	030	022	Vinuo si me da vetar zajašem, rastapaš me u oluji.
018	JOB	030	023	Jer ja znam da me u smrt odvodiš, u kuću sastanka svih koji su živi.
018	JOB	030	024	Ali niko ne pruža ruku svoju ruini, makar da za pomoć vapi u propasti svojoj.
018	JOB	030	025	Zar ja nisam zaplakao radi nevoljnika? Zar mi duša zajecala nije radi ubogoga?
018	JOB	030	026	Ali kad sam čekao na dobro, zlo je došlo; kada sam se ponadao svetlu, pristigla je tama.
018	JOB	030	027	Utroba je moja ustreptala i nije se primirila, dani patnje su me zadesili.
018	JOB	030	028	Pocrneo hodam, ali ne od sunca; ustajem u zboru i vičem za pomoć.
018	JOB	030	029	Zbratimljen sam sa šakalima, prijatelj sam nojevima.
018	JOB	030	030	Pocrnela koža je na meni, od groznice cvokoću mi kosti.
018	JOB	030	031	Moja lira sad je za kuknjavu, a svirala moja za plač narikača.
018	JOB	031	001	Sa očima svojim savez sam sklopio, pa kako bih onda zagledao devojku?
018	JOB	031	002	Pa šta to onda Bog odozgo deli? Kakvo je sa visina nasledstvo Svemoćnog?
018	JOB	031	003	Nije li to propast za zlotvora i nesreća za pokvarenjaka?
018	JOB	031	004	Ne vidi li on puteve moje, zar ne broji sve moje korake?
018	JOB	031	005	Ako sam se družio s lažovima, ako mi je noga žurila ka obmani;
018	JOB	031	006	neka me izmeri na tasovima tačnim, nek čestitost moju Bog otkrije.
018	JOB	031	007	Ako je moj korak zašao sa puta, srce moje povelo se za mojim očima, za ruke mi prionula ljaga;
018	JOB	031	008	tad nek žanjem, a drugi nek jede, nek se moja letina počupa.
018	JOB	031	009	Ako li je žena srce mi zavela, ako sam bližnjeg svoga na ulazu vrebao;
018	JOB	031	010	nek tad drugom moja žena melje, u postelji drugih neka bude.
018	JOB	031	011	Ali to bi bila gadost, baš krivica za osudu!
018	JOB	031	012	Da, bila bi to vatra koja guta sve do truleži mrtvih i spaljuje svu letinu moju.
018	JOB	031	013	Elem, ako sam se oglušio na tužbu sluškinje svoje ili sluge svoga, kada su se parničili sa mnom;
018	JOB	031	014	šta bih uradio kada bi Bog ustao, kad bi mi račun zatražio? Šta li bih mu tada uzvratio?
018	JOB	031	015	Nije li onaj što me sazdao u utrobi i njih sazdao? Zar nas nije jedan isti načinio u stomaku?
018	JOB	031	016	Ako sam se oglušio na želju siromaha i rasplakao oči udovici;
018	JOB	031	017	ako sam svoj zalogaj hleba jeo u samoći, a siroče nije uzelo od njega –
018	JOB	031	018	jer je uz mene raslo kao uz oca još od mladosti moje, a udovici sam pomagao još od kako me majka rodila –
018	JOB	031	019	ako sam video stradalnika neodevenog, ako nisam zaodenuo ubogog;
018	JOB	031	020	ako me bedra njegova blagosiljala nisu, ako se runom ovaca mojih utoplio nije;
018	JOB	031	021	ako sam odmahnuo rukom protiv siročeta, a znao sam da na sudu mogu da pomognem;
018	JOB	031	022	neka mi ruka iz ramena otpadne i nek mi se šaka prelomi u zglobu!
018	JOB	031	023	Jer, drhtao sam od Božije strahote, pred njegovim veličanstvom ne bih to činio.
018	JOB	031	024	Ako sam se u zlato uzdao, suvom zlatu govorio:’Pouzdanje moje!’;
018	JOB	031	025	ako sam se radovao svom velikom blagu, što mi je ruka toliko zgrnula;
018	JOB	031	026	ako sam u sunce gledao dok sija i u mesec sjajni dok putuje;
018	JOB	031	027	ako mi se srce potajno zanosilo, pa sam im rukom slao poljupce sa svojih usta;
018	JOB	031	028	i to bi bila krivica što vapi za sudom, jer bih tako porekao Boga sa visine!
018	JOB	031	029	Elem, ako sam se radovao nad nesrećom dušmanina moga, likovao kad ga propast snađe;
018	JOB	031	030	nisam dao ustima da zgreše, da mu kletvu prizivam na dušu.
018	JOB	031	031	Nisu li ljudi iz šatora rekli:’Ko se još mesa njegovoga najeo nije?’
018	JOB	031	032	Pridošlica na ulici noć proveo nije, putniku sam otvarao vrata.
018	JOB	031	033	Da li sam grehe svoje prikrivao kao Adam, i krivicu krio u grudima svojim;
018	JOB	031	034	jer sam se prepao velikog mnoštva, strahovao od prezira u rodu, pa se ućutao i kroz vrata ne bih izlazio?
018	JOB	031	035	O, kad bi me neko čuo! Evo, ovo potpisujem, pa neka me usliši Svemoćni, a evo i optužnice što je tužilac protiv mene podigao!
018	JOB	031	036	Zar je ne bih ja poneo na ramenu svome, na sebe je kao krunu pričvrstio?
018	JOB	031	037	Račun bih mu položio za korake svoje, kao vladar bih mu pristupio.
018	JOB	031	038	Ako je zbog mene vapila zemlja moja i u glas plakale brazde njene;
018	JOB	031	039	ako sam zabadava jeo plodove njene i duši njihovih vlasnika zadao jade;
018	JOB	031	040	umesto pšenicom nek urodi trnjem i korovom umesto ječma!“Jov je završio svoja kazivanja.
018	JOB	032	001	I tako su trojica ljudi prestali da uzvraćaju Jovu koji je u svojim očima bio pravedan.
018	JOB	032	002	Na to je na Jova u ljutnji planuo Elijuj iz Vuza, sin Varahilov iz Ramovog roda. Razljutio se, jer se ovaj činio pravednijim od Boga.
018	JOB	032	003	Razljutio se i na tri prijatelja što nisu imali odgovor, a opet su osudili Jova.
018	JOB	032	004	Naime, Elijuj je čekao da uzvrati Jovu, jer su ostali bili stariji po godinama od njega.
018	JOB	032	005	Razljutio se Elijuj kada je video da ova trojica ljudi nemaju šta da kažu i odgovore.
018	JOB	032	006	Tada je ovako odgovorio Elijuj iz Vuza, sin Varahilov: „Mlađi sam od vas po godinama. Vi ste stariji, pa sam se zato sklanjao u strahu da vam kažem svoje mišljenje.
018	JOB	032	007	Naime, rekao sam sebi:’Starost neka govori i godine mnoge nek razglase mudrost!’
018	JOB	032	008	Jer je duh u ljudima i dah Svemoćnoga im daje razum.
018	JOB	032	009	Godine mnoge mudrost ne daju i stari pravednost ne shvataju.
018	JOB	032	010	Zato kažem:’Poslušajte me, pa da vam i ja iznesem svoje mišljenje.’
018	JOB	032	011	Eto, čekao sam besede vaše, saslušao mišljenja vaša dok ste birali reči.
018	JOB	032	012	Da, pažljivo sam vas pratio. Ali – gle – niko nije opovrgnuo Jova i nijedan od vas nije uzvratio na reči njegove!
018	JOB	032	013	I ne govorite:’Mudrost smo pronašli! A njega neka Bog opovrgne, a ne čovek.’
018	JOB	032	014	Ali, nije on protiv mene govorio pa ni ja neću da uzvratim njemu vašim dokazima.
018	JOB	032	015	A oni su se smeli i više ne uzvraćaju, sasvim su ostali bez reči.
018	JOB	032	016	Zašto da čekam kada ne govore, samo stoje i više ne uzvraćaju?!
018	JOB	032	017	A sada ću ja svoje da kažem, mišljenje ću svoje da iznesem.
018	JOB	032	018	Jer prepun sam reči, iz utrobe moje duh me na to tera.
018	JOB	032	019	Evo, poput vina bez oduška utroba je moja, raspukla bi se ko mešina nova.
018	JOB	032	020	Moram da govorim, da sebi oduška dam; otvoriću usne svoje da bih uzvratio.
018	JOB	032	021	Neću da gledam ko je ko, nikome da laskam neću.
018	JOB	032	022	Pa ja i ne umem da laskam, jer bi me odmah uzeo Sazdatelj moj!
018	JOB	033	001	Zato, o, Jove, molim te čuj moja kazivanja i sve reči moje poslušaj!
018	JOB	033	002	Molim te, vidi, jer otvaram usta svoja da moj jezik progovori.
018	JOB	033	003	Iz čestitosti moga srca su reči moje i po znanju moja će usta iskreno da govore.
018	JOB	033	004	Elem, Božiji Duh me je sazdao, dah Svemoćnoga život mi je dao.
018	JOB	033	005	Pa ako si kadar, ti mi odgovori; spremi se, pa pred mene stani.
018	JOB	033	006	Znaj, i ja sam pred Bogom poput tebe; i ja sam od ilovače oblikovan.
018	JOB	033	007	Neka te ništa u meni užasno ne plaši, od mene nećeš biti pritisnut teško.
018	JOB	033	008	Dakle, govorio si na moje uši, reči sam tvoje jasno čuo:
018	JOB	033	009	’Ja sam čist, bez greha sam i bez mane! U meni krivice nema!
018	JOB	033	010	Ali, eto, Bog zadevicu sa mnom traži, gleda me ko dušmanina svoga.
018	JOB	033	011	Noge moje u okove stavlja pa nadgleda sve puteve moje.’
018	JOB	033	012	Ali ja ću da ti kažem – nisi u pravu – jer Bog je od čoveka veći.
018	JOB	033	013	Zašto se ubeđuješ s Bogom kada on ne odgovara na svaku čovekovu reč?
018	JOB	033	014	Jer Bog govori jednom ovako, drugi put onako – ali niko za to ne pazi –
018	JOB	033	015	u snu, u viđenju noćnom, kada dubok san na ljude pada dok spavaju na postelji.
018	JOB	033	016	Tada on daje objavu ljudima, upozorava ih opomenama;
018	JOB	033	017	da bi čoveka odvratio od nedela i sakrio oholost od njega.
018	JOB	033	018	On mu dušu čuva od rake, život njegov od mača što seče.
018	JOB	033	019	Čoveka bolom kori na postelji njegovoj, bez prestanka žigaju ga kosti.
018	JOB	033	020	Život mu se gadi hleba, a duša omiljenog jela.
018	JOB	033	021	Naočigled telo mu propada, još mu štrče kosti ogoljene.
018	JOB	033	022	Duša mu je sve bliža raki, a život vesniku smrti.
018	JOB	033	023	Kad bi bilo poslanika, posrednika jednog od hiljadu, da čoveku javi put njegove čestitosti,
018	JOB	033	024	kad bi mu se Bog smilovao, pa rekao:’Spasite ga od pada u raku! Našao sam otkup!’;
018	JOB	033	025	tad bi mu se ko detetu podmladilo telo, vratio bi se u dane mladalačke snage.
018	JOB	033	026	Tad će se moliti Bogu i on će ga prihvatiti, gledaće lice njegovo i klicaće. Bog će obnoviti čoveku pravednost njegovu.
018	JOB	033	027	A on pogledaće ljude i kazaće:’Grešio sam, pravdu izvrtao, ali mi nije vraćeno po meri!
018	JOB	033	028	On je dušu moju otkupio od pada u raku, da mi život svetla vidi!’
018	JOB	033	029	Eto, sve ovo Bog čini dvaput, triput sa čovekom;
018	JOB	033	030	da mu dušu iz rake povrati i obasja svetlošću života.
018	JOB	033	031	Jove! Pazi, saslušaj me! Ti ćuti, a ja ću da pričam.
018	JOB	033	032	Reci ako imaš reči da mi uzvratiš, jer bih hteo da te opravdam.
018	JOB	033	033	Ako nemaš, ti saslušaj mene. Ćuti, da te mudrošću poučim.“
018	JOB	034	001	Elijuj je nastavio svoje kazivanje:
018	JOB	034	002	„Vi mudri, poslušajte reči moje; vi učeni, obratite pažnju!
018	JOB	034	003	Jer, besede se uhom propituju, ko što nepcem probaju se jela.
018	JOB	034	004	Šta je pravo, sami razlučimo, među sobom prepoznajmo dobro.
018	JOB	034	005	Eto, Jov je rekao:’Pravedan sam, a Bog mi je uskratio moju pravdu!
018	JOB	034	006	Zar bih o svojoj pravdi lagao? Na smrt sam proboden, a zgrešio nisam.’
018	JOB	034	007	Poput Jova ima li čoveka, što porugu pije kao da je voda;
018	JOB	034	008	koji ide za društvom zlotvora, prijateljuje s pokvarenjacima?
018	JOB	034	009	Jer je kazao:’Nikakva je korist za čoveka da Bogu ugađa!’
018	JOB	034	010	Zato me čujte, ljudi razumnog srca: daleko bila od Boga pokvarenost i nepravednost od Svemoćnog!
018	JOB	034	011	Jer po delu on čoveku vraća, čoveku uzvraća po putu njegovom.
018	JOB	034	012	Bog zaista ne radi zlobno i Svemoćni ne izvrće pravdu.
018	JOB	034	013	Ko je njemu poverio zemlju? Ko li ga je postavio nad čitavim svetom?
018	JOB	034	014	Kada bi se srcem tome posvetio, pa svoj duh i dah svoj sebi zadržao,
018	JOB	034	015	svako bi telo nestalo, čovečanstvo celo u prah bi se vratilo.
018	JOB	034	016	Saslušaj me ako razum imaš, počuj dobro reči moje.
018	JOB	034	017	Hoće li da vlada onaj koji pravdu mrzi? Zar ćeš krivim da proglasiš svemogućeg Pravednika?
018	JOB	034	018	Pa on caru kaže:’Ništarijo’, i plemiću:’Zlikovče!’
018	JOB	034	019	On pristrasan nije prema glavarima i ne povlađuje bogatom pred sirotim, jer njegovih ruku svi su oni delo.
018	JOB	034	020	Usred noći u trenu umiru, skončavaju ljudi potrešeni, moćnik nestaje bez ičije ruke.
018	JOB	034	021	Jer oči njegove put čovekov prate, svaki korak njegov on posmatra.
018	JOB	034	022	Nema mraka, nema pomrčine zlotvora da skrije.
018	JOB	034	023	Jer Bog ne odlaže vreme kad mu čovek na sud dođe.
018	JOB	034	024	Bez istrage moćnike obara, na njihovo mesto on druge postavlja.
018	JOB	034	025	Jer dela njihova njemu su znana, preko noći on ih odbacuje, satrveni budu.
018	JOB	034	026	Potire ih zbog njihove zlobe, tamo gde i drugi vide,
018	JOB	034	027	jer su se od njega okrenuli, jer nisu marili za sve njegove puteve;
018	JOB	034	028	jer je zbog njih do njega došao vapaj siromaha i plač ubogih on je čuo.
018	JOB	034	029	A kada on umiri, ko da uznemiri? Kad lice sakrije, ko će da ga nađe? A tako biva i za narod i za čoveka,
018	JOB	034	030	da bezbožnik ne zavlada i narodu ne postavi zamke.
018	JOB	034	031	Zar sme neko Bogu da kaže:’Trpeo sam, alʼ grešiti više neću.
018	JOB	034	032	Pouči me onom što ne vidim; ako li sam činio nepravdu, više neću.’
018	JOB	034	033	Hoće li ti po tvome uzvratiti jer ti ovo odbijaš? Ali ti biraš, a ne ja, pa sada govori ono što znaš.
018	JOB	034	034	Razumni ljudi će mi reći, a i čovek mudar što me sluša:
018	JOB	034	035	’Nemudro zbori Jov! Bez pouke su njegove reči!’
018	JOB	034	036	O, da bi doveka Jov kušan bio kad već odgovara kao jedan od pokvarenjaka!
018	JOB	034	037	Jer je grehu svome i prestup dodao, među nama on pljeska rukama i rečima mnogim obasipa Boga.“
018	JOB	035	001	I još je kazao Elijuj:
018	JOB	035	002	„Misliš li da je ispravno to što si rekao:’Pravedan sam ja pred Bogom’?
018	JOB	035	003	Da, rekao si:’Kakvu ti korist imaš? Šta mi vredi to što ne grešim?’
018	JOB	035	004	Evo ja, ja ću da odgovorim i tebi i tvojim prijateljima što su sa tobom.
018	JOB	035	005	U nebesa gledaj i videćeš; posmatraj oblake, kako su samo viši od tebe!
018	JOB	035	006	Ako si grešio, šta si njemu učinio? Ako je tvojih prestupa mnogo, jesi li njemu uradio nešto?
018	JOB	035	007	Ako si pravedan, jesi li mu nešto dao? Da nije primio nešto iz tvoje ruke?
018	JOB	035	008	Pokvarenost tvoja škodi onom poput tebe, a pravednost tvoja koristi potomku čoveka.
018	JOB	035	009	Zbog silnoga tlačenja vape ljudi, preklinju za pomoć zbog ruke silnika.
018	JOB	035	010	I niko ne pita:’A gde je Bog, Sazdatelj moj, koji u noći pesme daje;
018	JOB	035	011	koji nas poučava više nego zemaljske zveri i mudrim nas čini više nego nebeske ptice?’
018	JOB	035	012	Onda oni zapomažu, a on se ne odaziva zbog ponosa zlobnika.
018	JOB	035	013	Bog zacelo taštinu ne sluša, Svemoćni i ne gleda na nju.
018	JOB	035	014	A koliko tek kad kažeš kako ga ne vidiš, kako je tvoj slučaj pred njim, kako njega iščekuješ;
018	JOB	035	015	kako gnev njegov ne kažnjava i kako za greh i ne mari!
018	JOB	035	016	Elem, uzaludno Jov usta otvara i gomila beznačajne reči.“
018	JOB	036	001	Elijuj je nastavio ovim rečima:
018	JOB	036	002	„Strpi se malo da ti objasnim, još bih da ti nešto kažem o Bogu.
018	JOB	036	003	Znanje ću svoje naširoko da iznesem, zarad Sazdatelja svoga pravednost ću da objasnim.
018	JOB	036	004	Stvarno nema neistine u rečima mojim, pred tobom je [čovek] besprekornog znanja.
018	JOB	036	005	Gle! Bog je silan, ne prezire nikog. On je silan, u naumu velik!
018	JOB	036	006	On zlotvora ne ostavlja živog, ojađenim udeljuje pravdu.
018	JOB	036	007	Sa pravednog svoj pogled ne skida, s carevima navek na presto ih postavlja i oni se uzdižu visoko.
018	JOB	036	008	Ako su i lancima okovani i svezani konopcima jada,
018	JOB	036	009	on im javlja šta su uradili, o prestupima kojim se bahate.
018	JOB	036	010	On im uho za prekor otvara, poziva ih da se greha klone.
018	JOB	036	011	Budu li ga čuli i njemu služili, u napretku dane svoje proživeće i godine svoje u milini.
018	JOB	036	012	A ako ne poslušaju, mač će ih saseći; iščeznuće bez ikakvog znanja.
018	JOB	036	013	Gnev navlače ljudi srca bezbožnoga, čak i za pomoć ne preklinju kad ih on vezuje.
018	JOB	036	014	Dok su mladi duša im umire, skončavaju među hramskim bludnicima.
018	JOB	036	015	Nevoljnika on nevoljom spasava i uho mu tlačenjem otvara.
018	JOB	036	016	I tebe će iščupati iz ralja nevolje na prostrano mesto; na mesto gde zebnje nema, gde je prostrt sto krcat izobiljem.
018	JOB	036	017	Ali ti kipiš sudom za zlobnike, obuzet si i sudom i pravdom!
018	JOB	036	018	Pazi da te niko bogatstvom ne mami, ne daj da te zavede golemi otkup.
018	JOB	036	019	Hoće li te iz nevolje izbaviti blago tvoje i sav trud snage tvoje?
018	JOB	036	020	Ne žudi za noći kada ljude uzimaju iz njihovih kuća.
018	JOB	036	021	Čuvaj se, zlu se ne priklanjaj, jer to si i odabrao rađe nego muku.
018	JOB	036	022	Gle! Uzvišen je Gospod u sili svojoj! Poput njega učitelj ko li je?
018	JOB	036	023	Ko li mu je put njegov namenio? Kaže li mu iko:’Loše si činio’?
018	JOB	036	024	Imaj na umu da njegovo veličaš delo o kome pevaju ljudi.
018	JOB	036	025	Sav ga je ljudski rod video, motre ga ljudi izdaleka.
018	JOB	036	026	Jeste, uzvišen je Bog, nama nesaznatljiv i broj godina njegovih nam je nedokučiv!
018	JOB	036	027	Jer on podiže kapi vode što iz kiše maglom rose,
018	JOB	036	028	pa ljudima obilno iz oblaka pljušte.
018	JOB	036	029	Ko još razume kako se valja oblak i kako grmi iz kuće njegove?
018	JOB	036	030	Eno, oko sebe on prostire munju svoju i pokriva dubine mora!
018	JOB	036	031	On time vlada narodima i daje obilje hrane.
018	JOB	036	032	Munjama puni ruke pa im naredi gde će da udare.
018	JOB	036	033	Grmljavina njihova ga najavljuje, ali i stoka kada oluja stiže.
018	JOB	037	001	Stvarno, i moje srce zbog toga tuče, otima se u grudima!
018	JOB	037	002	Slušajte! Počujte tutnjavu glasa njegovoga, prolamanje što izlazi iz usta njegovih.
018	JOB	037	003	Ispod svih nebesa on ga pušta, i munju svoju do krajeva zemlje.
018	JOB	037	004	Za njom gromovi tuku glasom slave njegove, a kada se oglase tutnjavom svojom ne vraća se više munja.
018	JOB	037	005	To Bog čudesno grmi glasom svojim i velike, nama neshvatljive stvari čini!
018	JOB	037	006	Elem, on snegu kaže:’Na zemlju padni!’ i obilnoj kiši:’Pljušti!’
018	JOB	037	007	Time svačiju ruku sputava u radu, da bi svaki čovek znao za delo njegovo.
018	JOB	037	008	Tada zveri idu u brloge svoje, počivaju u svojim jazbinama.
018	JOB	037	009	Oluja se sruči iz odaje svoje i severci donose zimu.
018	JOB	037	010	Dah Božiji led donosi i široke vode ledi.
018	JOB	037	011	Oblake tmurne je vlagom napunio i sevne munjom po oblaku;
018	JOB	037	012	i oni onda kruže, valjaju se kako ih on vodi; da urade što im je zapovedio po licu sveta i zemlje.
018	JOB	037	013	A on to čini bilo kao prekor ili kao milosrđe na dobro zemlje.
018	JOB	037	014	O, Jove, poslušaj ovo! Stani pa razmotri čudesa Božija.
018	JOB	037	015	Znaš li kako ih je Bog poslagao, kako zablešti munjom oblaka svoga?
018	JOB	037	016	Znaš li kako oblaci vise i čudesa onog što je savršen u znanju?
018	JOB	037	017	Ti, čije su haljine vruće dok je zemlja mirna zbog južnog vetra;
018	JOB	037	018	hoćeš li sa njim da razvlačiš oblake, tvrde kao izliveno ogledalo?
018	JOB	037	019	Hajde nam kaži šta da mu kažemo! Zbog tame svoj slučaj ne možemo da iznesemo.
018	JOB	037	020	Da mu javimo da bih ja da progovorim? Zar bi bilo ko govorio da bi proždran bio!
018	JOB	037	021	Sjajno svetlo na nebu ljudi sada ne mogu da vide, ali vetar huji i razvejava oblake.
018	JOB	037	022	Sa severa stiže zlatni sjaj i oko Boga je slava veličanstva!
018	JOB	037	023	Svemoćnoga ne možemo naći. Uzvišen je u sili, ali u pravdi i velikoj pravednosti svojoj on ne tlači.
018	JOB	037	024	Zato ga se boje ljudi: on ne mari za mudre u srcu.“
018	JOB	038	001	Tada je Gospod uzvratio Jovu iz vihora ovim rečima:
018	JOB	038	002	„Ko je taj što [moj] savet pomračuje rečima neznanja?
018	JOB	038	003	Kao muško opaši slabine svoje, da te ja pitam, a ti da mi odgovaraš.
018	JOB	038	004	Gde si ti bio kada sam polagao temelje zemlji? Kaži ako si pametan!
018	JOB	038	005	Ko joj je odredio mere – ako to znaš – ko je merno uže nad njom razvukao?
018	JOB	038	006	Na čemu su njene osnove uglavljene? Ko li joj je postavio ugaoni kamen
018	JOB	038	007	kada su jutarnje zvezde pevale složno i kad su klicali svi Božiji sinovi?
018	JOB	038	008	Ko je more zatvorio vratima kada je prokuljalo i iz utrobe izašlo;
018	JOB	038	009	kada sam mu od oblaka haljinu skrojio i povoje od gustoga mraka;
018	JOB	038	010	i pobo mu graničnike svoje, uglavio rešetku i vrata;
018	JOB	038	011	kada sam mu rekao:’Dolazićeš dovde ali ne i dalje, ovde je međa obesti talasa tvojih!’?
018	JOB	038	012	Jesi li za života svoga zapovedao jutru i kazao zori gde joj je mesto,
018	JOB	038	013	da prihvati zemlju za uglove, da s nje budu otreseni zlobni ljudi?
018	JOB	038	014	A zemlja se oblikuje kao glina pod pečatom, pa sve na njoj ko haljina stoji.
018	JOB	038	015	Tada se od zlobnika uzima svetlo njihovo, lomi im se ruka uzdignuta.
018	JOB	038	016	Da li si išao do izvora mora? Jesi li hodao dubinom bezdana?
018	JOB	038	017	Da li su ti pokazana vrata smrti? Jesi li video vrata od najcrnje tame?
018	JOB	038	018	Jesi li sagledao zemljina prostranstva? Reci, ako znaš sve to!
018	JOB	038	019	Koji je put do kuće svetla? Na kom se mestu nalazi tama?
018	JOB	038	020	Zar možeš da ih poneseš do njihovog mesta? Znaš li za staze do njihovog stana?
018	JOB	038	021	Ma, ti to znaš, ti si se tada rodio i golem je broj tvojih dana!
018	JOB	038	022	Jesi li bio u riznicama snega? Jesi li video oružarnicu grada
018	JOB	038	023	koju sam sačuvao za vreme nevolje, za dan boja i vojevanja?
018	JOB	038	024	U kojem se smeru račva munja i gde se istočni vetar po zemlji raznosi?
018	JOB	038	025	Ko poplavu račva na kanale i put tutnjavi groma,
018	JOB	038	026	da donese kišu zemlji bez ikoga i pustari bez žive duše;
018	JOB	038	027	da napoji pustoš i pustinju i učini da iznikne trava?
018	JOB	038	028	Da li kiša oca ima? Kapi rose ko je izrodio?
018	JOB	038	029	Iz čije se utrobe led rodio i inje s nebesa ko je porodio,
018	JOB	038	030	kad ko kamen vode se skamene, površinom sledi se dubina?
018	JOB	038	031	Jesi li ti svezao Vlašiće lancima? Hoćeš li da odrešiš Orion?
018	JOB	038	032	Možeš li da na vreme izvedeš sazvežđa i povedeš Medveda sa njegovim medvedićima?
018	JOB	038	033	Poznaješ li zakone nebesa i postavljaš li njihova pravila na zemlji?
018	JOB	038	034	Zar ti možeš oblacima da dovikneš, pa da te silnim vodama obliju?
018	JOB	038	035	Možeš li da pošalješ munje, da one krenu i kažu ti:’Tu smo!’?
018	JOB	038	036	Ko je petlu dao mudrost i ko je razumu znanje dao?
018	JOB	038	037	Ko mudrošću oblake broji i ko ih izliva ko nebeske mešine,
018	JOB	038	038	da stvrdne grumenje zemlje i zgrudva busenje?
018	JOB	038	039	Hoćeš li ti lavu plen da loviš i nahraniš laviće,
018	JOB	038	040	kad se primire u jazbinama, kad iz potaje vrebaju u žbunju?
018	JOB	038	041	Ko gavranu jelo sprema, kada mu ptići pište Bogu, kada za hranom gegaju se?
018	JOB	039	001	A znaš li vreme kad se divokoze koze? Jesi li gledao kad košute kote mlade?
018	JOB	039	002	Da li brojiš koliko su meseci skotne? Znaš li kada će se omladiti?
018	JOB	039	003	Šćućure se i okote svoje mlade, bolova se oslobode.
018	JOB	039	004	I mladi im ojačaju, rastu u divljini, i kad odu više im se ne vraćaju.
018	JOB	039	005	Ko je divljeg magarca oslobodio i ko mu je razvezao užad?
018	JOB	039	006	Ja sam njemu pustaru za kuću dao i slatinu za prebivalište.
018	JOB	039	007	On na gradsku vrevu njače i ne haje za povik goniča.
018	JOB	039	008	Po brdima pašu svoju traži, njuši za svakim zelenilom.
018	JOB	039	009	Pristaje li bivo da ti služi, da zanoći za tvojim jaslama?
018	JOB	039	010	Zar ćeš bivola užetom u plug da upregneš? Hoće li za tobom dolove da drlja?
018	JOB	039	011	Hoćeš li se uzdati u njega zbog njegove pogoleme snage? Hoćeš da mu svoj rad prepustiš?
018	JOB	039	012	Zar veruješ kako će ti dovući letinu, na gumno ti skupiti pšenicu?
018	JOB	039	013	Noj ponosno lepeće krilima, ali to nisu ni krila ni perje rode!
018	JOB	039	014	Svoja jaja na zemlji polaže, u prašini, da im bude toplo.
018	JOB	039	015	On ne mari dalʼ će noga da ih smrska, divlja zverka da ih zgazi.
018	JOB	039	016	Nema sažaljenja za ptiće svoje kao da nisu njegovi, ne mari što trud mu je uzaludan.
018	JOB	039	017	Bog ga je mudrosti lišio, razuma mu nije udelio.
018	JOB	039	018	Kad se visoko razmaše, i konju i njegovom jahaču se smeje.
018	JOB	039	019	Dade li ti konju snagu? Da li si mu grivom ukrasio vrat?
018	JOB	039	020	Ti li mu daješ da ko skakavac skače? Užasno je rzanje njegovo ponosno.
018	JOB	039	021	Zemlju kopa, od snage drhti, na oružje hrli!
018	JOB	039	022	Strahu se smeje, ne da se smesti i pred mačem ne uzmiče.
018	JOB	039	023	Tobolac nad njim zveči, sevaju sablja i koplje.
018	JOB	039	024	Od drhtanja i frktanja zemlju grize, ne miruje na poziv roga.
018	JOB	039	025	On zanjišti na zvuk roga i nanjuši izdaleka bitku, viku zapovednika i bojni poklič.
018	JOB	039	026	Vine li se kraguj po zamisli tvojoj i raširi krila prema jugu?
018	JOB	039	027	Po tvojoj li se reči orao uzdiže i na visinama gnezdi?
018	JOB	039	028	Na litici živi, noć provodi na grebenu i na utvrđenju.
018	JOB	039	029	Odatle on hranu vreba i oči mu nadaleko vide.
018	JOB	039	030	Njegovi ptići krv piju, leševi gde su – i on je tamo.“
018	JOB	040	001	Tada je Gospod uzvratio Jovu ovim rečima:
018	JOB	040	002	„Zar će svađalica Svemoćnoga da ispravlja? Neka Bogu sad uzvrati taj što mu zamera!“
018	JOB	040	003	I Jov je ovim rečima uzvratio Gospodu:
018	JOB	040	004	„Gle, ja nikakav kako bih tebi uzvratio?! Rukom svojom zatvaram usta svoja!
018	JOB	040	005	Neću da uzvratim, već jednom sam govorio; i još jednom, ali više neću.“
018	JOB	040	006	Gospod još reče Jovu:
018	JOB	040	007	„Kao muško opaši slabine svoje, da te ja pitam, a ti da mi odgovaraš.
018	JOB	040	008	Zar bi ti da pravednost moju obezvrediš? Proglasio bi mene krivim da bi sebe proglasio pravim?
018	JOB	040	009	Imaš li ti ruku ko što je Božija? Glas tvoj da li kao njegov grmi?
018	JOB	040	010	Hajde, veličanstvom i ugledom ukrasi se, u čast i slavu obuci se!
018	JOB	040	011	Izlij poplavu srdžbe svoje! Svakog gordog pogledaj i sruši ga.
018	JOB	040	012	Pogledaj sve gorde, pa ih ponizi; na licu mesta izgazi zle.
018	JOB	040	013	Zajedno ih u prašinu zatrpaj, preko lica pokrov u grobnici sveži.
018	JOB	040	014	Tada ću ti ja priznati da desnica tvoja može da te spase.
018	JOB	040	015	A gle, čudovište behemota koje sam sa tobom zajedno stvorio! On poput vola pase,
018	JOB	040	016	a vidi mu snage u bedrima njegovim! Sila mu je u trbušnim mišićima.
018	JOB	040	017	Rep ukruti kao kedar, bedrene mu žile prepletene.
018	JOB	040	018	Kosti su mu ko cevi bronzane, a udovi ko metalne cevi.
018	JOB	040	019	On je prvo delo Božijeg stvaranja, Sazdatelj mu njegov sa mačem prilazi.
018	JOB	040	020	Njemu brda hranu daju, tamo gde se igraju zveri poljske.
018	JOB	040	021	Ispod lotosa on leži, krije se u trski i močvari.
018	JOB	040	022	Lotosi ga zaklanjaju senkom, okružen je potočnim vrbama.
018	JOB	040	023	Gle, podivlja li reka, njega to ne straši; nema straha ni kad Jordan jurne mu u usta.
018	JOB	040	024	Može li ga iko zgrabiti dok gleda? Može li mu iko njušku probosti kukama?
018	JOB	041	001	Zar ćeš levijatana udicom da izvučeš i konopcem jezik da mu svežeš?
018	JOB	041	002	Hoćeš li mu uže kroz nos da provučeš i čeljust mu kukom da probodeš?
018	JOB	041	003	Hoće li te preklinjati mnogo i umilne pričati ti reči?
018	JOB	041	004	Zar će savez s tobom da načini? Držaćeš ga doveka ko roba?
018	JOB	041	005	Igraćeš se sa njim ko sa pticom, povocem svezati za svoje devojke?
018	JOB	041	006	Zar će se ortaci cenjkati za njega, na komade podeliti trgovcima?
018	JOB	041	007	Hoćeš li mu kožu izbosti ostvama i glavu harpunom?
018	JOB	041	008	Ako ruke na njega položiš – sećaćeš se toga boja, alʼ ga više ponoviti nećeš!
018	JOB	041	009	Ali, uludo je nadati se tome! Zar čovek ne pada samo kada ga ugleda?
018	JOB	041	010	Ne divlja li kada ga probudiš? A ko je taj što bi pred mene da stane?
018	JOB	041	011	Zar mi je ko ikada dao šta, da bi mu ja to vratio? Pa sve je moje pod nebesima!
018	JOB	041	012	O udovima njegovim ja da ćutim neću, ni o njegovoj snazi, ni o skladu njegovog tela.
018	JOB	041	013	Ko će da mu razotkrije površinu njegove odeće? Dupli oklop ko da mu probije?
018	JOB	041	014	Ko bi da mu čeljusti razjapi kada je strava oko njegovih zuba?
018	JOB	041	015	Leđa su mu od nizova krljušti poređanih i čvrsto spojenih.
018	JOB	041	016	Prijanjaju jedna uz drugu, ni vazduh među njima ne prolazi.
018	JOB	041	017	Spojene su među sobom, jedna drugu drže, razmaka nemaju.
018	JOB	041	018	Kad on kine, ko da munja sine; oči mu se crvene ko zora.
018	JOB	041	019	Plamen mu iz usta suklja, žeravice vatrene vrcaju.
018	JOB	041	020	Para mu se diže iz nozdrva, ko kotao ključa i preliva.
018	JOB	041	021	Svojim dahom ugalj raspiruje, iz ždrela mu vatra plamti.
018	JOB	041	022	Njemu snaga počiva u šiji, ispred njega nastupa strahota.
018	JOB	041	023	Nabori mu na telu prijanjaju, čvrsti su i nepomični.
018	JOB	041	024	Srce mu je kao kamen tvrdo, tvrdo mu je kao donji žrvanj.
018	JOB	041	025	Kad se digne, zastrepe delije, pred lomnjavom odstupaju.
018	JOB	041	026	Ko ga mačem i dohvati – ništa mu ne vredi – tako i kopljem, strelom ilʼ ostvama.
018	JOB	041	027	Gvožđe mu je poput pleve, a bronza mu kao drvo trulo.
018	JOB	041	028	Njega strela poterati neće, a kamenje iz praćke za njega je pleva.
018	JOB	041	029	Kao prutić njemu je toljaga, fijuku se koplja on podsmeva.
018	JOB	041	030	Stomak mu je ko od lomljenih crepova, pa kroz blato prođe ko drljača.
018	JOB	041	031	Zbog njega dubina provri kao lonac, more se peni kao kazan masti.
018	JOB	041	032	Za sobom ostavlja trag od pene, pa se čini da je dubina osedela.
018	JOB	041	033	Niko mu sličan na zemlji nije! To je stvorenje koje straha nema!
018	JOB	041	034	On gleda svakog ko je ponosan jer on je car svih ponosnih!“
018	JOB	042	001	Tada je Jov odgovorio Gospodu ovim rečima:
018	JOB	042	002	„Ja znam da si ti svemoguć, nezadržive su tvoje namere!
018	JOB	042	003	[Pitao si]:’Ko je taj što neznanjem pokriva savet?’ Eto, govorio sam, a nisam shvatao stvari koje su mi bile čudesne da bi ih poznavao!
018	JOB	042	004	[Rekao si]:’Molim te, čuj me, ja ću da govorim! Ja ću tebe da pitam a ti mi razjasni.’
018	JOB	042	005	Ušima sam slušao o tebi a sada sam te i očima video!
018	JOB	042	006	Zato se sam sebe gadim! U prašini i pepelu ja se kajem!“
018	JOB	042	007	A kada je Gospod Jovu kazao sve ove reči, Gospod se obratio i Elifasu iz Temana: „Planuo je moj gnev i na tebe i na tvoja dva prijatelja jer niste o meni – poput moga sluge Jova – govorili tačno!
018	JOB	042	008	Zato uzmite za sebe sedam junaca i sedam ovnova, pa idite Jovu, mome sluzi. Tada za sebe prinesite svespalnicu. I neka se Jov, sluga moj, pomoli za vas. Zaista, uslišiću ga i neću da vas kaznim za ludost, što niste govorili o meni tačno, kao moj sluga Jov.“
018	JOB	042	009	Tako su Elifas iz Temana, Vildad iz Suša i Sofar iz Namata otišli i uradili kako im je Gospod zapovedio. A Gospod je uslišio Jova.
018	JOB	042	010	Gospod je Jovu vratio sve oteto, nakon što se on pomolio za svoje prijatelje. I još je Gospod uvećao i udvostručio sve što je Jov imao.
018	JOB	042	011	Došla su mu sva njegova braća, sve sestre njegove i svi koji su ga ranije poznavali. Sa njim su jeli hleb u njegovoj kući, tešili su ga i žalili zbog svih nevolja koje mu je Gospod naneo. Svako mu je dao po kesit i svako po jedan zlatan prsten.
018	JOB	042	012	Elem, Gospod je više blagoslovio Jova na kraju nego na početku. Tako je imao četrnaest hiljada ovaca, šest hiljada kamila, hiljadu pari volova i hiljadu magarica.
018	JOB	042	013	Dobio je sedam sinova i tri ćerke.
018	JOB	042	014	Prvu je nazvao Jemima, drugu Kesija a treću Karen-Apuha.
018	JOB	042	015	Po svoj zemlji nije bilo žena lepih kao Jovove ćerke. Otac im je dao nasledstvo među njihovom braćom.
018	JOB	042	016	Jov je nakon ovoga živeo stotinu četrdeset godina. Dočekao je i svoju decu i njihove potomke do četvrtog naraštaja.
018	JOB	042	017	Tako je umro Jov, star i sit života.
#
# BOOK	019	PSA	Psalms	Psalmi
019	PSA	001	001	Blažen čovek koji ne sledi savet opakih, ne stoji na grešničkom putu, niti seda u društvo rugača,
019	PSA	001	002	već uživa u Zakonu Gospodnjem, dan i noć mu o Zakonu misli.
019	PSA	001	003	On je kao drvo usađeno kraj potočnih voda, koje rod svoj daje kada mu je vreme, a lišće mu nikada ne vene. Sve što radi, na dobro mu ide.
019	PSA	001	004	Nisu takvi opaki! Oni su kao pleva što je vetar nosi.
019	PSA	001	005	Zato opaki neće opstati na sudu, ni grešnici na zboru pravednih.
019	PSA	001	006	Jer zna Gospod put pravednika, a put opakih vodi u propast.
019	PSA	002	001	Zašto li se bune narodi, šta to ljudi uzalud smišljaju?
019	PSA	002	002	Carevi se sveta prikupljaju, knezovi se s njima savetuju, da navale složno na Gospoda i na njegovog Pomazanika:
019	PSA	002	003	„Zbacimo sa sebe okove njihove, strgnimo sa sebe sveze njihove!“
019	PSA	002	004	Smeje se onaj što na nebesima stoluje, Gospod se to njima podruguje.
019	PSA	002	005	On im onda u gnevu progovara, jarošću ih svojom užasava:
019	PSA	002	006	„Cara svoga ja sam postavio, na Sionu, svetoj gori svojoj.“
019	PSA	002	007	Objaviću odluku Gospodnju. On mi reče: „Ti si Sin moj, danas si se meni rodio.
019	PSA	002	008	Traži od mene, i daću ti u nasledstvo puke, i krajeve zemaljske da ti budu imovina.
019	PSA	002	009	Slomićeš ih gvozdenom palicom, razbićeš ih kao posudu od gline.“
019	PSA	002	010	Zato, carevi, budite razumni, primite nauk, vladari zemaljski!
019	PSA	002	011	Služite Gospodu u strahu, s trepetom se radujte.
019	PSA	002	012	Volite Sina, da mu gnev ne plane, pa da propadnete na svom putu, jer gnev njegov za tren oka plane. Blago svakom ko u njemu utočište traži!
019	PSA	003	001	Psalam Davidov, kad je bežao pred svojim sinom Avesalomom. Gospode, koliko li je mojih protivnika, koliko li je onih što ustaju na mene!
019	PSA	003	002	Mnogo je onih što o meni kažu: „Nema njemu spasenja od Boga.“Sela
019	PSA	003	003	A ti, Gospode, štit si oko mene, slavo moja, ti mi glavu dižeš!
019	PSA	003	004	Glasom svojim prizivam Gospoda, odgovara on mi s gore svoje svete. (Sela)
019	PSA	003	005	Ja ležem i spavam, i opet se budim, jer On, Gospod, pruža mi oslonac.
019	PSA	003	006	Ne bojim se ni hiljada ljudi, što odasvud nadiru na mene.
019	PSA	003	007	Ustani, Gospode, spasi me, moj Bože; sve dušmane moje udari u bradu, opakima sve zube polomi.
019	PSA	003	008	Spasenje pripada Gospodu, tvoj blagoslov na tvom je narodu. (Sela)
019	PSA	004	001	Horovođi, uz žičane instrumente. Davidov psalam. Odgovori kad te zovnem, Bože, moja pravdo, u mojoj teskobi, daj mi da odahnem, smiluj mi se, počuj mi molitvu.
019	PSA	004	002	Dokle će, o, ljudski sinovi, slava moja biti u sramoti? Dokle ćete voleti ispraznost, dokle ćete ići za prevarom? (Sela)
019	PSA	004	003	Znajte, verne je Gospod odvojio za sebe, Gospod sluša kad god ga pozovem.
019	PSA	004	004	Gnevite se, ali ne grešite, na postelji srcem razmišljajte, utihnite. (Sela)
019	PSA	004	005	Prinesite žrtve pravedne, u Gospoda se uzdajte.
019	PSA	004	006	Mnogi kažu: „Ko će nam pokazati sreću?“Obasjaj nas, Gospode, svetlom svoga lica!
019	PSA	004	007	Ti si mi veseljem ispunio srce, više ga ima od njihovog žita, i od mladoga vina njihovog.
019	PSA	004	008	Ja spokojno ležem, [spokojno] i spavam, jer ti sam, Gospode, daješ mi spokoja. (Sela)
019	PSA	005	001	Horovođi, uz frule: Davidov psalam. O, Gospode, počuj moje reči, i razmotri uzdisaje moje.
019	PSA	005	002	Čuj moj vapaj, care moj i Bože, jer tebi svoju upravljam molitvu.
019	PSA	005	003	Jutrom, Gospode, ti glas mi čuješ, jutrom tebi prinosim molitvu, netremice pazim, iščekujem.
019	PSA	005	004	Jer ti nisi Bog kome zločin prija, zlo ne može tvojim gostom biti.
019	PSA	005	005	Oholi ti na oči ne mogu izaći, mrziš sve što čine nepravdu.
019	PSA	005	006	Ti zatireš one što govore laži, krvožedne i podmukle Gospod ne podnosi.
019	PSA	005	007	A ja ću u Dom tvoj doći, po obilnom tvome smilovanju, pred tvojim ću svetim Domom biti, u strahu se tebi pokloniti.
019	PSA	005	008	Svojom me pravdom vodi, Gospode, zbog mrzitelja koji mi zasedu spremaju; put svoj poravnaj preda mnom.
019	PSA	005	009	Istine im nema na usnama, srce im je ispunjeno zlobom, grob otvoren grlo je njihovo, a jezik im laska prevrtljivo.
019	PSA	005	010	O, Bože, krivim ih proglasi, spletke njihove nek ih upropaste. Za grehe ih mnoge izagnaj, jer na tebe oni ustadoše.
019	PSA	005	011	Neka se raduju svi što u tebi utočište traže, neka se doveka vesele koje ti zaklanjaš, neka kliču oni koji ime tvoje ljube.
019	PSA	005	012	Jer ti, Gospode, blagosiljaš pravednog, milošću ga kao štitom zaklanjaš.
019	PSA	006	001	Horovođi, uz žičane instrumente. Za duboke glasove. Psalam Davidov. Ne karaj me, Gospode, u svome gnevu, u srdžbi me svojoj ne kažnjavaj.
019	PSA	006	002	Smiluj mi se, Gospode, jer sam klonuo, isceli me, Gospode, kosti mi se tresu.
019	PSA	006	003	Duša mi je vrlo ustreptala, dokle, Gospode, dokle ćeš čekati?
019	PSA	006	004	Okreni se, Gospode, izbavi mi dušu, spasi mene zbog milosti svoje.
019	PSA	006	005	Jer, mrtav čovek tebe ne spominje, ko će te iz Sveta mrtvih proslavljati?
019	PSA	006	006	Od jecanja sasvim sam klonuo; svu noć ležaj ja plačem natapam, i svoj krevet suzama oblivam.
019	PSA	006	007	Oko moje od muke se gasi, iščezava zbog svih mojih dušmana.
019	PSA	006	008	Odbijte od mene, svi prestupnici, jer čuo je Gospod glas mog vapaja.
019	PSA	006	009	Čuo je Gospod moju molbu, Gospod prima moju molitvu.
019	PSA	006	010	Nek se osramote svi moji dušmani, nek velikoj smutnji podlegnu, nek se odmah povuku u sramu.
019	PSA	007	001	Tužbalica Davidova, koju je ispevao Gospodu zbog reči Huša, Venijaminovca. Gospode, Bože moj, u tebi je moje utočište, spasi me, izbavi, od svih koji me gone,
019	PSA	007	002	da mi dušu kao lav ne razderu, rastrgnu me, a spasa ni od koga.
019	PSA	007	003	Gospode, Bože moj, ako sam ovo učinio, ako sam ruke svoje nepravdom okaljao,
019	PSA	007	004	ako sam prijatelju zlom uzvratio, a protivnika bez razloga pljačkao,
019	PSA	007	005	neka me neprijatelj goni i sustigne, neka život moj na zemlju zgazi, a slavu moju u prašinu baci. (Sela)
019	PSA	007	006	U svom gnevu ustani, Gospode, digni se na bes mojih dušmana, probudi se, u pomoć mi dođi, jer ti si svoj sud zakazao.
019	PSA	007	007	Neka se zbor naroda skupi oko tebe, pa nad njima vladaj sa visina.
019	PSA	007	008	Gospod sudi narodima, sudi mi, Gospode, po pravednosti i neporočnosti mojoj.
019	PSA	007	009	Bog je pravedan, on ispituje i srca i nutrinu; neka dođe kraj zlu opakih, a pravednoga ti učvrsti.
019	PSA	007	010	Bog je moj štit, on spasava ispravnog u srcu.
019	PSA	007	011	Bog je pravedni sudija, svakog dana Bog gnev svoj izliva.
019	PSA	007	012	A za onog ko se ne pokaje, on će svoj mač naoštriti, i luk svoj zapeti, uperiti;
019	PSA	007	013	takvom sprema oružje smrtno, strele svoje pravi zapaljive.
019	PSA	007	014	Eto, opaki je zlom bremenit, začinje nevolju, a rađa prevaru.
019	PSA	007	015	Kopa jamu, izdubi je, i pada u jamu koju je načinio.
019	PSA	007	016	Nevolja njegova neka mu se na glavu vrati, nasilje njegovo neka mu na teme padne.
019	PSA	007	017	Hvaliću Gospoda radi njegove pravednosti, slaviću pesmom ime Gospoda Svevišnjeg!
019	PSA	008	001	Horovođi, „Radosnica“. Psalam Davidov. O, Gospode, naš Bože, kako je uzvišeno ime tvoje po svoj zemlji! Ti si hvalu sebi dao na nebesima.
019	PSA	008	002	Sa usana dece i dojenčadi, ti si sebi moć podigao radi svojih neprijatelja; da ućutkaš dušmanina i osvetnika.
019	PSA	008	003	Kad pogledam tvoja nebesa, koje tvoji prsti načiniše, mesec i zvezde koje ti postavi…
019	PSA	008	004	Šta je čovek da ga se sećaš, šta li sin čovečiji da brineš za njega?
019	PSA	008	005	Ti si ga malo manjim od Boga učinio, slavom i čašću njega si ovenčao,
019	PSA	008	006	dela ruku svojih u vlast si mu dao, njemu pod noge sve si pokorio:
019	PSA	008	007	sve ovce i goveda, i zverinje poljsko,
019	PSA	008	008	ptice nebeske, i ribe morske, što plivaju morskim stazama.
019	PSA	008	009	O, Gospode, naš Bože, kako je uzvišeno ime tvoje po svoj zemlji!
019	PSA	009	001	Za horovođu, po napevu „Smrt sina“. Psalam Davidov. Slaviću Gospoda svim srcem svojim, pričaću o svim tvojim čudesima.
019	PSA	009	002	Veseliću se, tebi ću klicati, tvome ću imenu pevati, Svevišnji.
019	PSA	009	003	Kad se moji neprijatelji povuku u begu, neka se sapletu i propadnu pred tobom.
019	PSA	009	004	Jer ti si odbranio moje pravo i sud, seo si na presto da sudiš po pravdi.
019	PSA	009	005	Ukorio si narode, uništio opake, zatro si im ime u veke vekova.
019	PSA	009	006	Dokrajčen je dušmanin, u ruševinama je doveka, gradove si mu istrebio, spomen na njih izbrisao.
019	PSA	009	007	Ali Gospod stoluje do veka, presto je svoj postavio da sudi,
019	PSA	009	008	i svetu će suditi po pravdi, jednako će suditi narodima.
019	PSA	009	009	Gospod je zaklon ugnjetenom, zaklon u vreme nevolje.
019	PSA	009	010	Neka se uzdaju u tebe oni koji tvoje ime znaju, jer ti, Gospode, ne ostavljaš one što te traže.
019	PSA	009	011	Pevajte Gospodu, koji stoluje na Sionu! Pričajte narodima o delima njegovim!
019	PSA	009	012	Jer onaj što se sveti za prolivenu krv, on pamti, ne zaboravlja vapaj poniznih.
019	PSA	009	013	Smiluj mi se, o, Gospode, vidi kako me kinje mrzitelji moji – ti što me izvlačiš iz vrata smrti –
019	PSA	009	014	da bih naveštao sva slavna dela tvoja na dverima ćerke sionske, i tamo se radovao tvojemu spasenju.
019	PSA	009	015	Narodi jamu iskopaše, alʼ u nju sami upadoše, noga im se uhvati u mrežu koju sakriše.
019	PSA	009	016	Gospod je sebe učinio znanim, on postupa po pravu, a opaki se hvata u zamku svoje ruke. Misli. (Sela)
019	PSA	009	017	Neka se opaki vrate u Svet mrtvih, svi narodi koji Boga zaboravljaju,
019	PSA	009	018	jer ubogi neće uvek biti zaboravljen, niti propasti nada poniznih.
019	PSA	009	019	Ustani, Gospode, neka čovek ne nadvlada, neka se sudi narodima pred tobom.
019	PSA	009	020	Uteraj im strah u kosti, Gospode, neka znaju puci da su [samo] ljudi. (Sela)
019	PSA	010	001	Zašto, Gospode, stojiš daleko? Što se skrivaš u vreme nevolje?
019	PSA	010	002	Opaki, nadmeni, ljuto goni ubogog, u spletke ga hvata koje je ispleo.
019	PSA	010	003	Jer opaki se hvali žudnjama svog srca, pohlepni proklinje, prezire Gospoda.
019	PSA	010	004	U svojoj ga oholosti on ne traži, nema Boga ni u jednoj misli svojoj.
019	PSA	010	005	Taj uvek uspeva na svojim stazama, na sudove tvoje on s visoka gleda, i svojim se dušmanima ruga.
019	PSA	010	006	On u srcu kaže: „Ništa mene neće uzdrmati, zlo me nikad zadesiti neće.“
019	PSA	010	007	Usta su mu puna kletve, laži i uvrede, a muka i nevolja pod jezikom njegovim.
019	PSA	010	008	U dvorištu vreba iz zasede, iz potaje ubija nevinoga, iz skrovišta motri nemoćnoga.
019	PSA	010	009	Kao lav on vreba u šipražju, u zasedi čeka da ulovi ubogoga; u svoju ga mrežu hvata i odvlači.
019	PSA	010	010	Bespomoćne lomi i obara, oni mu u kandže dopadaju.
019	PSA	010	011	On govori u srcu: „Bog zaboravlja, skriva lice, nikada on to neće videti.“
019	PSA	010	012	Ustani, Gospode, digni svoju ruku, Bože, ponizne nemoj zaboraviti!
019	PSA	010	013	Zašto opaki da prezire Boga, zašto da u svom srcu kaže: „Ti me nećeš za to pitati“?
019	PSA	010	014	Ali, ti to ipak vidiš, jer posmatraš muku i nevolju, da stvar uzmeš u svoje ruke. Nemoćni se oslanja na tebe, sirotome ti si pomoćnik.
019	PSA	010	015	Slomi ruku opakome, zlome, pa kad tražiš njegovu opakost, ni traga od nje da ne nađeš.
019	PSA	010	016	Gospod je car u veke vekova, nestaće narodi sa njegove zemlje.
019	PSA	010	017	Ti, Gospode, čuješ čežnju poniznih, hrabriš ih, uho svoje priklanjaš,
019	PSA	010	018	da daš pravo sirotome i ugnjetenom, da čovek na zemlji ne zadaje više strah.
019	PSA	011	001	Horovođi. Davidov. Utočište je meni u Gospodu. Zašto onda meni govorite: „Kao ptica u goru uteci!
019	PSA	011	002	Jer, gle, opaki luk svoj natežu, na tetivu strelu postavljaju, da poštene iz mraka gađaju.
019	PSA	011	003	Kada se temelji raspadaju, šta pravednik može da učini?“
019	PSA	011	004	Gospod je u svom svetom hramu, Gospodnji je presto na nebesima, očima on pomno posmatra, on proniče potomke ljudi.
019	PSA	011	005	Pravednoga ispituje Gospod, ali duša njegova mrzi onoga, ko je opak i voli nasilje.
019	PSA	011	006	Na opakog on će sručiti užareno ugljevlje i sumpor; plamenovi ognjenog vihora, to je deo njihov, to im je u čaši.
019	PSA	011	007	Jer pravedan je Gospod, pravednost on voli, pošteni će gledati mu lice.
019	PSA	012	001	Horovođi: prema Šeminitu. Psalam Davidov. Spasavaj, Gospode, jer nestade verni, iščeznuše pobožni među potomcima ljudi.
019	PSA	012	002	Svako vara svoga bližnjega, usne njihove govore laskavo, a u srcu drugačije misle.
019	PSA	012	003	Nek zatre Gospod usne prevrtljive, nek istrebi jezik hvalisavi.
019	PSA	012	004	„Naš je jezik, naša snaga“– kažu, „usne su nam naša uzdanica. Ko će onda da vlada nad nama?“
019	PSA	012	005	„Radi siromaha što su potlačeni, i ubogoga što stenje pod mukom, ja ću sad ustati – govori Gospod – spasenje mu dati za kojim uzdiše.“
019	PSA	012	006	Reči Gospodnje čiste su reči, srebro kaljeno u peći od gline, sedam puta one su topljene.
019	PSA	012	007	Ti ćeš ih, o, Gospode, sačuvati, zauvek nas štititi od tog naraštaja.
019	PSA	012	008	Opaki se nesputano šire unaokolo, kad se zlo veliča među potomcima ljudi.
019	PSA	013	001	Horovođi. Psalam Davidov. Dokle više, dokle, o, Gospode? Zar ćeš me ti vazdan zaboravljati? Dokle ćeš od mene svoje lice kriti?
019	PSA	013	002	Dokle više da se pitam u duši, i svaki dan u srcu tugujem? Dokle će dušmanin da bude nada mnom?
019	PSA	013	003	Pogledaj, usliši me, Gospode, Bože moj, oči mi prosvetli, da u san smrtni ja ne utonem,
019	PSA	013	004	da ne kaže neprijatelj: „Ja sam ga nadjačao“, i protivnici ne likuju nada mnom.
019	PSA	013	005	A ja ću se u tvoju milost uzdati, tvome se spasenju u srcu radovati.
019	PSA	013	006	Pevaću Gospodu, jer mi je bio dobrostiv.
019	PSA	014	001	Za horovođu. Davidov psalam. Bezumnik u svom srcu kaže: „Nema Boga!“Dela su im opaka i gadna, nema nikoga da čini dobro.
019	PSA	014	002	Gospod s neba gleda potomke ljudi, da vidi ima li razumnoga, takvoga koji traži Boga.
019	PSA	014	003	[Od Boga] se svi odvratiše, pokvareni svi postadoše; nema toga koji čini dobro, takvoga nijednoga nema.
019	PSA	014	004	Zar ne znaju svi ti zlikovci, da moj narod kao hleb proždiru, a ni samog Gospoda ne prizivaju?
019	PSA	014	005	Tu će njih strah silni spopasti, jer je Bog s rodom pravedničkim.
019	PSA	014	006	Rugate se onom što ubogi misli, ali utočište je njemu u Gospodu.
019	PSA	014	007	Ko će sa Siona dati spasenje Izrailju? Kada Gospod vrati svoj narod izgnani, radovaće se Jakov, veseliće se Izrailj.
019	PSA	015	001	Psalam Davidov. Ko to sme, o, Gospode, da prebiva u tvom šatoru, i da živi na svetoj gori tvojoj?
019	PSA	015	002	Onaj koji hoda besprekorno, i čini što pravda zahteva; ko iz srca govori istinu,
019	PSA	015	003	i svoj jezik čuva od pakosti; ko svom bližnjem ne čini zla, niti ocrnjuje svoga bližnjega;
019	PSA	015	004	ko s prezirom gleda na opake, a poštuje one što se boje Gospoda; ko svoju zakletvu ne poriče makar mu to i na zlo izašlo;
019	PSA	015	005	ko ne pozajmljuje novac s kamatom, niti prima mito protiv nevinog. Ko to čini, neće se poljuljati doveka.
019	PSA	016	001	Davidova pesma pouzdanja u Boga. Čuvaj me, o, Bože, jer u tebi je utočište moje.
019	PSA	016	002	Kažem Gospodu: „Ti si moj Gospod, bez tebe mi nema dobra.“
019	PSA	016	003	Uzvišeni su sveti u zemlji, u njima mi je sva milina.
019	PSA	016	004	Mnoge muke stižu one, što za [drugim bogovima] hrle. Zato neću njima krvne žrtve liti, niti će mi usne prizivati im ime.
019	PSA	016	005	Gospod mi je baština, moja čaša; ti čvrsto držiš moj deo.
019	PSA	016	006	Zemlja mi je dana na prijatnom mestu; kako li je divna moja baština!
019	PSA	016	007	Blagosiljam Gospoda koji me savetuje, i u noćno doba opominje me nutrina.
019	PSA	016	008	Gospod mi je uvek pred očima. Pošto mi je on sa desne strane, ništa mene uzdrmati neće.
019	PSA	016	009	Zato mi je srce ushićeno, a biće moje tome se raduje; celo moje telo počiva spokojno,
019	PSA	016	010	što mi dušu nećeš prepustiti Svetu mrtvih, niti dati da tvoj verni truli.
019	PSA	016	011	Stazu života ti si mi otkrio, pun radosti pred tobom ću biti. Večne su divote u tvojoj desnici!
019	PSA	017	001	Davidova molitva. Čuj, Gospode, pravednosti radi, okreni se k mome vapaju, prigni uho mojoj molitvi, jer na mojim usnama nema prevare.
019	PSA	017	002	Nek mi sud s tvoga lica dođe; tvoje oči čestitost nek vide.
019	PSA	017	003	Ti si meni ispitao srce, došao mi noću u posetu, misli si mi ognjem iskušao, ali ništa tamo nisi našao; a ja reših da ustima ne zgrešim.
019	PSA	017	004	Po čemu će čovek da postupa? Prema reči sa tvojih usana, ja se čuvam staza nasilnika.
019	PSA	017	005	Održi mi stope na svojim stazama, da se moje noge ne okliznu.
019	PSA	017	006	Prizivam te, Bože, jer mi odgovaraš, prigni uho k meni, počuj moje reči.
019	PSA	017	007	Pokaži milost svoju čudesnu, ti što desnicom svojom izbavljaš one, koji traže utočište od svojih zlotvora.
019	PSA	017	008	Čuvaj me kao zenicu svog oka, pod senku me svojih krila skloni,
019	PSA	017	009	od opakih koji me napadaju, od dušmana što me opkoljuju.
019	PSA	017	010	[Srce] im je postalo bezdušno, a usta im govore uznosito.
019	PSA	017	011	Oni mene gone, opkoljuju, a oči im pažljivo gledaju, kako da me na tlo obore.
019	PSA	017	012	Kao lav su što žudi da rastrgne, kao mladi lav što vreba iz potaje.
019	PSA	017	013	Ustani na njih, Gospode, baci ih na kolena, mačem me svojim izbavi od opakog!
019	PSA	017	014	[Izbavi me] svojom rukom, Gospode, od ljudi kojima je deo ovaj svet prolazni; neka im trbuh puni ono što si zlima namenio; siti će im biti i sinovi, i za potomstvo će im još ostati.
019	PSA	017	015	A ja ću u pravednosti lice tvoje videti, kad se probudim tvoga ću se lika nasititi.
019	PSA	018	001	David je ispevao Gospodu reči ove pesme onoga dana kada ga je Gospod izbavio iz ruku svih njegovih neprijatelja i iz Saulove ruke. Rekao je: Volim te, Gospode, moja snago.
019	PSA	018	002	Gospode, steno moja, tvrđavo moja, izbavitelju moj. Moj Bog je meni stena, gde zaklon nalazim. Štite moj, rože mog spasenja, zaklone moj, utočište moje!
019	PSA	018	003	Prizvaću Gospoda slave predostojnog, i on će me spasti od mojih dušmana.
019	PSA	018	004	Smrtna su se užad splela oko mene, užasnut sam razornim rekama.
019	PSA	018	005	Užad su me Sveta mrtvih opkolila, smrt me vreba sa svojim zamkama.
019	PSA	018	006	U nevolji zavapih Gospodu, i povikah ka Bogu svojemu. Iz svog hrama glas je moj čuo, moj vapaj stiže do njega, do njegovih ušiju.
019	PSA	018	007	Tad se zemlja uzdrma, zatrese, zadrhtaše temelji planina, stresoše se zbog njegovog gneva.
019	PSA	018	008	Dim se diže njemu iz nozdrva, oganj plamti iz njegovih usta, žar ugljeni iz njega izbija.
019	PSA	018	009	On nebesa presavi i siđe, pod nogama gusta mu je tama.
019	PSA	018	010	Heruvima uzjaha, polete, i zaplovi na krilima vetra.
019	PSA	018	011	Od tame načini oko sebe šator, senicu za sebe od tamnih voda i od oblaka tamnih.
019	PSA	018	012	Od sjaja pred njim prođoše oblaci, pljušti grad i ugalj užareni.
019	PSA	018	013	Tada Gospod zagrme s nebesa, razleže se glas Svevišnjega, grad i ugalj užareni.
019	PSA	018	014	Strele svoje odape i dušmane rasu, bljesnu munjama, u pometnju ih baci.
019	PSA	018	015	Kad si Gospode počeo da karaš, kad ti dah iz nozdrva planu, doline se vodne pokazaše, otkriše se temelji sveta.
019	PSA	018	016	Ruku pruži sa visina, dohvati me, iz voda me moćnih izvuče,
019	PSA	018	017	od moćnog me izbavi dušmana, i od onih jačih što me mrze.
019	PSA	018	018	Navališe na mene u dan moje muke, ali Gospod mi je bio oslonac.
019	PSA	018	019	Izvede me na prostrano mesto, izbavi me jer sam mu po volji.
019	PSA	018	020	Gospod mi po pravdi mojoj plati, nagradi mi čistoću ruku mojih,
019	PSA	018	021	jer puteve Gospodnje sačuvah; Bogu svome ja nisam skrivio.
019	PSA	018	022	Sudovi njegovi svi su mi pred očima, od odredbi njegovih odvratio se nisam.
019	PSA	018	023	Pred njim sam ja bio besprekoran, sačuvao sam sebe od krivice,
019	PSA	018	024	po pravdi me je mojoj Gospod nagradio, ruke su mi nedužne pred njegovim očima.
019	PSA	018	025	Ti vernima iskazuješ vernost, besprekornima uzvraćaš poštenjem.
019	PSA	018	026	S čistima ti postupaš čisto, a s opakima postupaš lukavo.
019	PSA	018	027	Ti izbavljaš krotak narod, a obaraš pogled uznositi.
019	PSA	018	028	Jer ti, Gospode, svetiljku mi pališ, moj Bog moju tamu rasvetljuje.
019	PSA	018	029	Jer sa tobom ja razbijam četu, s Bogom mojim preskačem zidine.
019	PSA	018	030	Put je Božiji besprekoran, reč je Gospodnja u vatri prekaljena; štit je svima što u njemu utočište traže.
019	PSA	018	031	Jer ko je Bog osim Gospoda? Ko je stena osim našeg Boga?
019	PSA	018	032	On je Bog koji me snagom oprema, on put moj čini besprekornim.
019	PSA	018	033	Dade mi noge hitre ko u košute, postavi me čvrsto na visine.
019	PSA	018	034	Ruke moje uči vojevanju, da luk bronzani natežem mišicama.
019	PSA	018	035	Ti mi daješ štit spasenja svoga, desnica me tvoja podupire, tvoj odaziv čini me velikim.
019	PSA	018	036	Širiš tlo pod korakom mojim, da mi noge ne bi posrnule.
019	PSA	018	037	Dušmane svoje gonim i sustižem, ne vraćam se dok ih ne dokrajčim.
019	PSA	018	038	Razbijam ih i ne mogu ustati, i padaju pod moje noge.
019	PSA	018	039	Ti me opremaš snagom za bitku, i obaraš poda mnom moje protivnike.
019	PSA	018	040	Ti učini da dušmani moji rep svoj podviju preda mnom, da mrzitelje svoje iskorenim.
019	PSA	018	041	Zavapiše, ali im spasa nema niotkuda; Gospodu [zavapiše], ali on im ne odgovara.
019	PSA	018	042	Izmrvih ih kao prah pred vetar, izbacih ih kao blato sa ulica.
019	PSA	018	043	Ti si me izbavio od sukoba s narodom, i postavio me za glavu pucima. Narod koji nisam znao, taj mi narod služi.
019	PSA	018	044	Tuđinci mi laskaju, čim me čuju, oni me slušaju.
019	PSA	018	045	Tuđinci gube srčanost, iz svojih tvrđava izlaze drhćući.
019	PSA	018	046	Živeo Gospod! Blagoslovena bila stena moja! Uzvišen bio Bog moga spasenja!
019	PSA	018	047	To je Bog što me osvećuje, on meni pokorava narode;
019	PSA	018	048	izbavlja me od mojih dušmana. Nad mojim si me mrziteljima uzvisio, izbavio me od čoveka nasilnog.
019	PSA	018	049	Zato ću te hvaliti, Gospode, među pucima, tvoje ću ime pesmom proslavljati.
019	PSA	018	050	Veliko spasenje daje svome caru; iskazuje milost pomazaniku svome, Davidu, i njegovom potomstvu doveka.
019	PSA	019	001	Horovođi. Psalam Davidov. Nebesa pričaju o slavi Božijoj, nebo objavljuje delo ruku njegovih.
019	PSA	019	002	Jedan dan drugom danu javlja, a noć noći prenosi saznanje.
019	PSA	019	003	Nema govora, nema ni jezika, gde se glas njihov nije začuo.
019	PSA	019	004	Glas je celom odjeknuo zemljom, reči su im do nakraj sveta stigle. Suncu je na nebu šator razapeo,
019	PSA	019	005	pa ono kao ženik iz sobe izlazi, veselo kao junak što trči po putu.
019	PSA	019	006	Izlazak mu je na jednom kraju neba, a hod mu je do njegovog kraja; nema skrivanja od njegove jare.
019	PSA	019	007	Zakon je Gospodnji besprekoran – obnavlja dušu, pouzdano je svedočanstvo Gospodnje – umudruje lakovernog.
019	PSA	019	008	Pravedne su odluke Gospodnje – vesele srce; bez mane su sudovi Gospodnji – prosvetljuju oči.
019	PSA	019	009	Čist je strah Gospodnji – traje doveka; istiniti su sudovi Gospodnji – pravedni su svi zajedno.
019	PSA	019	010	Poželjniji od zlata, zlata žeženog, slađi su od meda što teče iz saća.
019	PSA	019	011	Njima se tvoj sluga opominje, ko njih čuva veliku nagradu prima.
019	PSA	019	012	Ko će razaznati svoje pogreške? Očisti me i od onih skrivenih.
019	PSA	019	013	I od voljnih greha čuvaj slugu svoga; ne dozvoli da ovladaju mnome. Tada ću ja biti bez krivice, i nedužan za veliki prestup.
019	PSA	019	014	Neka reči mojih usta i misli moga srca, tebi budu ugodne, Gospode, steno moja, otkupitelju moj.
019	PSA	020	001	Horovođi. Psalam Davidov. Neka te Gospod usliši u dan nevolje, neka te ime Boga Jakovljevog štiti.
019	PSA	020	002	Neka ti pošalje pomoć iz Svetinje, sa Siona neka te podupre.
019	PSA	020	003	Neka se seti svih tvojih prinosa, i svespalnicu tvoju neka primi. (Sela)
019	PSA	020	004	Neka ti da što ti srce [hoće], i svaku zamisao tvoju neka ispuni.
019	PSA	020	005	A mi ćemo klicati radi tvog spasenja, i u ime Boga našega dizati zastave. Neka Gospod ispuni sve tvoje molbe.
019	PSA	020	006	Sada znam da Gospod spasava svoga pomazanika, i uslišava ga sa svog svetog neba, silnim spasenjem svoje desnice.
019	PSA	020	007	Jedni se hvale kolima, drugi konjima, a mi imenom Gospoda, Boga našega.
019	PSA	020	008	Oni posrću i padaju, mi se dižemo i stojimo.
019	PSA	020	009	Gospode, spasi cara, usliši nas kad te prizovemo!
019	PSA	021	001	Horovođi. Psalam Davidov. Gospode, po tvojoj se snazi car veseli, kako se mnogo raduje tvome spasenju!
019	PSA	021	002	Dao si mu što mu srce želi, prošnju njegovu nisi odbio. (Sela)
019	PSA	021	003	Jer susreo si ga dobrim blagoslovima, na glavu mu stavio krunu od suvoga zlata.
019	PSA	021	004	Život je od tebe tražio i život si mu dao; duge dane zauvek i doveka.
019	PSA	021	005	Velika je tvoja slava u tvome spasenju, podario si mu sjaj i veličanstvo,
019	PSA	021	006	Jer ti mu podari blagoslove doveka, dao mu da se veseli u radosti tvog lica.
019	PSA	021	007	Jer car se uzda u Gospoda, i milošću se Svevišnjega neće uzdrmati.
019	PSA	021	008	Ruka će ti naći sve tvoje dušmane, desnica ti naći one što te mrze.
019	PSA	021	009	Učinićeš da budu kao peć ognjena kad se pojaviš, Gospod će ih progutati u svome gnevu, oganj proždraće ih.
019	PSA	021	010	Istrebićeš im potomke sa zemlje, i seme njihovo među potomcima ljudi.
019	PSA	021	011	Jer zlo su naumili protiv tebe, zaveru skovaše, alʼ neće im uspeti,
019	PSA	021	012	jer ti ćeš ih u beg naterati, kad im strelu uperiš u lice.
019	PSA	021	013	Uzvisi se, Gospode, u svojoj sili! A mi ćemo pevati i slaviti tvoju snagu.
019	PSA	022	001	Horovođi, po napevu košuta u zori. Davidov psalam. Bože moj, Bože moj, zašto si me ostavio?! Daleko si od moga spasenja, i od reči vapaja mojega.
019	PSA	022	002	Bože moj, vapim danju, a ti ne odgovaraš; noću, ali nema mi odmora.
019	PSA	022	003	A ti si onaj Sveti, presto ti je na hvalama Izrailjevim.
019	PSA	022	004	U tebe su se naši preci uzdali, uzdali se i ti ih izbavi.
019	PSA	022	005	Tebi su vapili i izbavljeni bili, u tebe se uzdali i nisu se osramotili.
019	PSA	022	006	A ja sam crv, a ne čovek, ruglo ljudima, prezir naroda.
019	PSA	022	007	Ko god me vidi, taj mi se ruga, cere mi se i mašu glavama:
019	PSA	022	008	„U Gospoda se uzdao, neka ga on izbavi, kad u njemu radost nalazi.“
019	PSA	022	009	Jer ti si me izvukao iz utrobe majčine, na grudima majke dao mi počinak.
019	PSA	022	010	Tebi sam predan od majčina krila, od utrobe majčine ti si Bog moj.
019	PSA	022	011	Ne udaljuj se od mene, jer nevolja je blizu, a pomoćnika nema.
019	PSA	022	012	Okružiše me mnogi bikovi, bikovi me vasanski opkoliše.
019	PSA	022	013	Na mene su čeljust raširili, kao lav što razdire i riče.
019	PSA	022	014	Poput vode život mi ističe, sve su mi se kosti razglavile, srce mi je ko vosak postalo, i topi se u mojim grudima.
019	PSA	022	015	Snaga mi se kao crep sasuši, jezik mi je uz nepce prionuo; u smrtni si me prah stavio.
019	PSA	022	016	Jer psi su me, evo, opkolili, okružila me četa zlikovaca, ruke su mi i noge probili.
019	PSA	022	017	Sve kosti svoje izbrojati mogu, a oni me gledaju i zure u mene.
019	PSA	022	018	Moje haljine dele među sobom, kocku bacaju za moju odeću.
019	PSA	022	019	Ne udaljuj se od mene, Gospode, snago moja, požuri mi u pomoć,
019	PSA	022	020	dušu moju izbavi od mača, i moj život od kandži pasa.
019	PSA	022	021	Izbavi me od lavlje čeljusti, i od rogova bivolovih!
019	PSA	022	022	A ja ću pričati o tvom imenu braći svojoj, hvaliću te usred zbora.
019	PSA	022	023	Hvalite Gospoda, vi što ga se bojite, slavite ga, sve seme Jakovljevo, sav rod Izrailjev, nek od njega strepi!
019	PSA	022	024	Jer patnju ugnjetenog nije prezreo, niti mu je postala odvratna, nije svoje lice sakrio od njega, nego mu je vapaj uslišio.
019	PSA	022	025	O tebi ću pevati na velikom zboru, ispuniću zavete svoje pred onima koji ga se boje.
019	PSA	022	026	Ponizni će jesti i biti siti, hvaliće Gospoda koji ga traže. Neka srca vaša žive doveka!
019	PSA	022	027	Setiće se i vratiti Gospodu, svi krajevi zemaljski, pašće ničice pred tobom sva plemena naroda.
019	PSA	022	028	Jer Gospodnje je Carstvo, on vlada nad narodima.
019	PSA	022	029	Njemu će se klanjati svi bogati i siti na zemlji, pred njim će kleknuti svi koji u prah silaze, kojima se život ugasio.
019	PSA	022	030	Potomstvo njemu će služiti, pričaće o Gospodu budućem naraštaju,
019	PSA	022	031	doći će i objaviti pravednost njegovu narodu koji se još nije rodio, da je on to učinio.
019	PSA	023	001	Psalam Davidov. Gospod je meni Pastir, ni u čemu ja ne oskudevam.
019	PSA	023	002	Na zelenoj paši odmara me, vodi me na vode počinka.
019	PSA	023	003	Dušu moju oporavlja, vodi me stazama pravednosti, radi svog imena.
019	PSA	023	004	Pa da i dolinom smrtne sene hodam, neću se bojati zla, jer si ti sa mnom; štap tvoj i palica tvoja daju mi utehu.
019	PSA	023	005	Ti prostireš sto preda mnom u prisustvu mojih dušmana, namazao si uljem glavu moju, i čaša se moja preliva.
019	PSA	023	006	Da, dobrota i milost tvoja pratiće me u sve dane života moga i ja ću stanovati u Domu Gospodnjem u danima mnogim.
019	PSA	024	001	Psalam Davidov. Gospodu pripada zemlja i sve što je na njoj, svet i svi koji žive na njemu.
019	PSA	024	002	Jer on ga je utemeljio na morima, na vodama ga osnovao.
019	PSA	024	003	Ko će da se uspne na goru Gospodnju? Ko će da stane na sveto mesto njegovo?
019	PSA	024	004	Onaj kome su ruke nedužne, čovek koji ima srce bez mane, čija duša ne sledi ispraznost, i koji se ne zaklinje lažno.
019	PSA	024	005	On će požnjeti blagoslov od Gospoda, i pravednost od Boga, svog Spasitelja.
019	PSA	024	006	Takav je naraštaj onih koji ga traže, koji traže lice tvoje, [Bože] Jakovljev. (Sela)
019	PSA	024	007	Dignite, o, vrata, svoje nadvratnike, dignite se, dveri večne, da uđe Car slave.
019	PSA	024	008	Ko je taj Car slave? Gospod jak i junačan, Gospod silan u boju.
019	PSA	024	009	Dignite, o, vrata, svoje nadvratnike, dignite se, dveri večne, da uđe Car slave.
019	PSA	024	010	Ko je taj Car slave? Gospod nad vojskama, on je taj Car slave. (Sela)
019	PSA	025	001	Davidov. K tebi, Gospode, uzdižem dušu svoju,
019	PSA	025	002	u tebe se pouzdajem, moj Bože, ne daj da se osramotim; ne daj da dušmani moji likuju nada mnom.
019	PSA	025	003	Neće se stideti ni jedan od onih koji u tebe nadu svoju polažu; stideće se oni koji svoju veru krše bez razloga.
019	PSA	025	004	Objavi mi, Gospode, svoje puteve, nauči me svojim stazama.
019	PSA	025	005	Vodi me svojom istinom, uči me, jer ti si moj Bog, moj Spasitelj, tebi se nadam povazdan.
019	PSA	025	006	Seti se, Gospode, milosrđa i milosti svoje, jer su od večnosti.
019	PSA	025	007	Ne sećaj se greha moje mladosti, ni mojih prestupa; sećaj me se po milosti svojoj, radi svoje dobrote, Gospode.
019	PSA	025	008	Gospod je dobar i pravedan, zato pokazuje put grešnicima.
019	PSA	025	009	On vodi ponizne po pravdi, i uči ponizne svome putu.
019	PSA	025	010	Sve staze Gospodnje milost su i istina, onima što čuvaju savez njegov i propise.
019	PSA	025	011	Oprosti mi krivicu, jer je velika, radi svoga imena, Gospode.
019	PSA	025	012	Ko je čovek što se boji Gospoda? On će ga uputiti na put, koji on izabra za njega.
019	PSA	025	013	Duša će mu počivati u dobru, a seme mu naslediti zemlju.
019	PSA	025	014	Prisan je Gospod s onima koji ga se boje, njima svoj savez obznanjuje.
019	PSA	025	015	Stalno oči upirem ka Gospodu, jer mi noge iz mreže izvlači.
019	PSA	025	016	Okreni se k meni, smiluj mi se, jer sam usamljen i jadan.
019	PSA	025	017	Množe se muke srca moga; izvuci me iz mojih nevolja.
019	PSA	025	018	Pogledaj na moju muku i patnju, i oprosti sve grehe moje.
019	PSA	025	019	Pogledaj koliko je dušmana mojih, koji mene mrze iz dubine duše.
019	PSA	025	020	Čuvaj moju dušu, izbavi me, ne daj da se postidim, jer u tebi nađoh utočište.
019	PSA	025	021	Neka me nedužnost i poštenje čuvaju, jer sam svoju nadu stavio u tebe.
019	PSA	025	022	Otkupi, Bože, Izrailj, od svih njegovih nevolja.
019	PSA	026	001	Davidov. Opravdaj me, Gospode, jer sam živeo u nedužnosti, u Gospoda sam se pouzdao, pokolebao se nisam.
019	PSA	026	002	Istraži me, Gospode, iskušaj me, ispitaj mi i nutrinu i srce.
019	PSA	026	003	Hod svoj upravljam po tvojoj istini, jer mi je tvoja milost pred očima.
019	PSA	026	004	Ja ne sedim s lažljivcima, s licemerima se ja ne družim.
019	PSA	026	005	Ja mrzim zbor zlikovaca, s opakima neću ni da sednem.
019	PSA	026	006	Ruke perem u svojoj nevinosti, i idem oko tvog žrtvenika, Gospode,
019	PSA	026	007	da glasno uzdignem glas hvalospeva, i drugima pričam o svim tvojim čudima.
019	PSA	026	008	Volim, Gospode, Prebivalište tvoje, mesto u kome prebiva tvoja slava.
019	PSA	026	009	Ne pogubi moju dušu s grešnicima, ni moj život s ljudima krvoločnim;
019	PSA	026	010	na rukama je njima bezakonje, a desnica puna im je mita.
019	PSA	026	011	A ja ću hodati u nedužnosti; otkupi me, smiluj mi se!
019	PSA	026	012	Moja noga stoji na ravnom mestu: na zborovima blagosiljaću Gospoda.
019	PSA	027	001	Davidov. Gospod mi je svetlost i spasenje, koga da se bojim? Gospod je moja tvrđava, od koga da strahujem?
019	PSA	027	002	Kad na mene navale opaki da mi telo žderu, moji protivnici i dušmani, oni se spotiču i padaju.
019	PSA	027	003	Pa da i vojska krene protiv mene, moje se srce neće uplašiti. Da se i rat povede protiv mene, i tada ću biti pun pouzdanja.
019	PSA	027	004	Jedno tražim od Gospoda i za time žudim: da prebivam u Domu Gospodnjem kroz sve dane svog života; da posmatram lepotu Gospodnju, i savet potražim u njegovom Domu.
019	PSA	027	005	Jer on me sklanja pod senicu svoju u dan nevolje, skriva me u skrovištu svog šatora, na stenu me podiže.
019	PSA	027	006	Uzvisila se sada moja glava iznad mojih dušmana oko mene: u njegovom šatoru žrtve ću hvale prineti, pevaću Gospodu, pesmom ga slaviti.
019	PSA	027	007	Čuj, Gospode, glas moj, smiluj mi se, usliši me!
019	PSA	027	008	Moje me srce upućuje k tebi: „Traži lice moje.“Tvoje lice tražim, Gospode.
019	PSA	027	009	Ne krij svoje lice od mene, ne izruči gnevu slugu svoga, ti si uvek bio moja pomoć, ne napuštaj me, ne ostavljaj me, Bože spasenja moga.
019	PSA	027	010	Ako me napuste i otac i majka, Gospod će me primiti.
019	PSA	027	011	Uči me, Gospode, svome putu, ravnom me stazom vodi, radi mrzitelja mojih.
019	PSA	027	012	Ne predaj me volji moga protivnika, jer lažni svedoci ustaju na mene, koji odišu nasiljem.
019	PSA	027	013	Ja verujem da ću videti dobrotu Gospodnju u zemlji živih.
019	PSA	027	014	Čekaj na Gospoda: budi jak i odvažna srca, i čekaj na Gospoda.
019	PSA	028	001	Davidov. K tebi, Gospode, vapim, steno moja, ne budi gluv prema meni, da neuslišen ne budem kao oni što u raku silaze.
019	PSA	028	002	Počuj glas moga preklinjanja kad zavapim k tebi, kad podignem ruke svoje k tvom najsvetijem mestu.
019	PSA	028	003	Ne odvedi me s opakima, s onima koji čine bezakonje. Oni pričaju blago s bližnjima svojim, a u srcu zloba im počiva.
019	PSA	028	004	Vrati im po delima njihovim, i po njihovim zlim postupcima. Plati im po delima ruku njihovih, ti im vrati što su zaslužili.
019	PSA	028	005	Pošto ne mare za dela Gospodnja, niti za dela ruku njegovih, srušiće ih, podići ih neće.
019	PSA	028	006	Neka je blagosloven Gospod, jer je čuo glas moga preklinjanja.
019	PSA	028	007	Gospod je moja snaga i moj štit, u njega se pouzdaje moje srce. On mi je pomogao, pa mi kliče srce, svojom pesmom davaću mu hvale.
019	PSA	028	008	Gospod je snaga svom narodu, tvrđava spasenja svom pomazaniku.
019	PSA	028	009	Spasi svoj narod! Blagoslovi svoje nasledstvo! Napasaj ga i nosi zauvek!
019	PSA	029	001	Psalam Davidov. Dajte slavu Gospodu, sinovi Božiji, dajte Gospodu slavu i silu,
019	PSA	029	002	dajte Gospodu slavu imena njegovog, klanjajte se Gospodu u veličanstvu svetinje njegove.
019	PSA	029	003	Glas je Gospodnji nad vodama, on to tutnji, on, Bog slave, on, Gospod, nad mnogim vodama.
019	PSA	029	004	Glas je Gospodnji silan, glas je Gospodnji veličanstven.
019	PSA	029	005	Glas Gospodnji lomi kedrove, Gospod lomi kedrove livanske.
019	PSA	029	006	Od njega poskakuju kao tele, a Livan i Sirjon kao bivolče.
019	PSA	029	007	Glas Gospodnji sipa munje ognjene,
019	PSA	029	008	glas Gospodnji potresa pustinju, trese Gospod pustinju kadisku.
019	PSA	029	009	Od glasa Gospodnjeg košute se mlade, šumama on skida koru sa stabala, a u Domu njegovom svi govore „Slava!“
019	PSA	029	010	Gospod stoluje nad potopom, Gospod stoluje kao Car doveka.
019	PSA	029	011	Gospod daje silu svom narodu, Gospod mirom blagosilja svoj narod.
019	PSA	030	001	Psalam Davidov. Pesma za posvećenje hrama. Uzvisujem te, Gospode, jer si me podigao, nisi dao da se dušmani nada mnom raduju.
019	PSA	030	002	Tebi zavapih, Gospode, Bože moj, i ti si me iscelio.
019	PSA	030	003	Gospode, iz Sveta mrtvih ti si me izveo, moju si dušu spasao od rake.
019	PSA	030	004	Zapojte Gospodu, verni njegovi, hvalite ga, spominjite svetost njegovu.
019	PSA	030	005	Jer gnev njegov traje za tren, a čitav život milost njegova. Veče donosi plač, a jutro klicanje.
019	PSA	030	006	U svom spokojstvu rekao sam sebi: „Nikada me ništa neće uzdrmati.“
019	PSA	030	007	Milošću si me svojom, Gospode, učvrstio kao moćnu goru; kad si lice svoje sakrio, svega me je strah obuzeo.
019	PSA	030	008	K tebi vapim, Gospode, od svoga Boga tražim milost.
019	PSA	030	009	„Kakva korist od moje smrti, ako siđem u raku? Hoće li te prah proslavljati? Zar će prah o tvojoj vernosti da priča?
019	PSA	030	010	Počuj, Gospode, smiluj mi se, budi moja pomoć, o, Gospode!“
019	PSA	030	011	Moj si plač okrenuo u kolo, skinuo si s mene ruho žalosti, i u ruho me radosti obukao.
019	PSA	030	012	Zato te duša moja slavi bez prestanka. O, Gospode, Bože moj, hvaliću te večno!
019	PSA	031	001	Za horovođu. Psalam Davidov. U tebi je utočište moje, Gospode; o, da se nikad ne postidim; izbavi me po svojoj pravednosti.
019	PSA	031	002	Prigni uho svoje k meni, brzo me izbavi, budi mi stena, utočište, jaka tvrđava za moje spasenje.
019	PSA	031	003	Ti si moja stena i tvrđava, radi svog imena vodi me, usmeravaj.
019	PSA	031	004	Izvuci me iz mreže koju mi postaviše, jer ti si moja tvrđava.
019	PSA	031	005	U tvoje ruke predajem svoj duh, otkupi me, Gospode, verni Bože.
019	PSA	031	006	Mrzim služitelje bezvrednih idola; pouzdajem se jedino u Gospoda.
019	PSA	031	007	Klicaću i radovaću se po tvojoj milosti, jer ti si video moju muku; ti si znao teskobu moje duše.
019	PSA	031	008	Nisi me dao u ruke dušmaninu, nego si mi noge postavio na prostrano mesto.
019	PSA	031	009	Smiluj mi se, Gospode, jer sam u nevolji, moje oko od žalosti kopni, vene moja duša i nutrina.
019	PSA	031	010	Život mi se troši u žalosti, u jecanju odmiču godine, snaga me izdaje zbog moje nepravde, i kosti se moje raspadaju.
019	PSA	031	011	Poruga postadoh zbog svih svojih dušmana: susedima teret, a znancima strašilo; beže od mene kad me vide na ulici.
019	PSA	031	012	Padoh u zaborav, kao da sam umro, postao sam kao razbijeni sud.
019	PSA	031	013	Jer ja čujem klevete mnogih, užas me je opkolio odasvud. A oni se udružuju protiv mene, kuju zaveru da mi život uzmu.
019	PSA	031	014	Ali ja se u tebe uzdam, Gospode, i kažem: „Ti si Bog moj.“
019	PSA	031	015	Vreme je moje u ruci tvojoj; izbavi me iz ruku dušmana, i od onih koji me progone.
019	PSA	031	016	Neka lice tvoje obasja slugu tvoga, milošću me svojom izbavi.
019	PSA	031	017	Ne daj da se postidim, Gospode, jer tebi zavapih; neka se opaki postide, u Svetu mrtvih nek umuknu.
019	PSA	031	018	Neka umuknu usta lažljiva, koja protiv pravednika govore obesno, oholo i prezrivo.
019	PSA	031	019	Kako je obilna dobrota tvoja, koju čuvaš za one koji te se boje; iskazuješ je pred potomcima ljudi, onima što u tebi utočište nađu.
019	PSA	031	020	Ti ih skrivaš u zaklonu svog lica, od zavera koje ljudi kuju, zaklanjaš ih pod svoju senicu, od jezika koji optužuju.
019	PSA	031	021	Blagosloven bio Gospod, jer mi iskaza divnu milost svoju, kad sam bio u gradu pod opsadom.
019	PSA	031	022	Tada rekoh uznemiren: „Odbačen sam od tvog pogleda.“Ali ti si čuo glas moga preklinjanja, kada sam zavapio k tebi.
019	PSA	031	023	Volite Gospoda, svi verni njegovi, Gospod čuva one koji veruju, a oholima plaća punom merom.
019	PSA	031	024	Budite jaki i hrabra srca, svi vi što se nadate Gospodu!
019	PSA	032	001	Davidov. Poučna pesma. Blago onome kome je oprošten prestup, kome je pokriven greh.
019	PSA	032	002	Blago čoveku kome Gospod ne uračunava greh i u čijem duhu nema prevare.
019	PSA	032	003	Htedoh da prećutim, alʼ kosti mi usahnuše, jer dan čitavi u vapaju sam provodio.
019	PSA	032	004	Jer danju i noću ruka me je tvoja teško pritiskala, snaga mi je sahnula kao na letnjoj žezi. (Sela)
019	PSA	032	005	Tada priznah tebi greh svoj, i prestup svoj nisam krio. Rekoh: „Priznaću Gospodu svoje prestupe.“I ti si mi prestup greha oprostio. (Sela)
019	PSA	032	006	Zato neka ti se svaki verni moli u vremenu kad se možeš naći; čak i potop da jurne na njega, silne vode sustići ga neće.
019	PSA	032	007	Ti si meni utočište, čuvaj me od nevolje; ti me zaogrćeš radošću izbavljenja. (Sela)
019	PSA	032	008	„Ja ću te umudriti i poučiti kojim putem ti valja krenuti; savet ću ti dati i nad tobom bdeti.
019	PSA	032	009	Ne budite kao konj ili mazga bez razuma, koji se krote vođicama i uzdom, inače ti neće prići blizu.“
019	PSA	032	010	Mnogi jadi snalaze opakoga, a onog ko se uzda u Gospoda okružuje milost.
019	PSA	032	011	Radujte se u Gospodu, veselite se, vi pravedni, kličite, vi s čestitim srcem!
019	PSA	033	001	Uskliknite u Gospodu, pravedni, slaviti ga priliči poštenima.
019	PSA	033	002	Hvalite Gospoda harfom, svirajte mu na liri od deset struna,
019	PSA	033	003	Pevajte mu novu pesmu, svirajte skladno uz klicanje.
019	PSA	033	004	Jer prava je reč Gospodnja, dosledan je on u svakom delu svome.
019	PSA	033	005	On voli pravednost i pravdu, puna je zemlja milosti Gospodnje.
019	PSA	033	006	Rečju Gospodnjom nebesa su stvorena, i dahom usta njegovih sva vojska njihova.
019	PSA	033	007	On sabire vode morske kao gomilu, dubine on stavlja u skladišta.
019	PSA	033	008	Cela zemlja nek se boji Gospoda, nek strepe pred njim svi žitelji sveta.
019	PSA	033	009	Jer on reče, i sve postade, on naredi, i sve se stvori.
019	PSA	033	010	Gospod razbija namere pucima, i remeti naume narodima.
019	PSA	033	011	Namera Gospodnja ostaje doveka, misli srca njegovog od kolena do kolena.
019	PSA	033	012	Blago narodu kome je Bog Gospod, narodu koji izabra sebi za baštinu.
019	PSA	033	013	Gospod posmatra sa nebesa, on sve ljude vidi.
019	PSA	033	014	Iz svog boravišta on motri sve žitelje zemlje,
019	PSA	033	015	on oblikuje srce njihovo, on proniče sva njihova dela.
019	PSA	033	016	Ne spasava cara vojska mnogobrojna, silna snaga ne izbavlja junaka.
019	PSA	033	017	Zaludno je u konju tražiti spasenje, velika (sila) neće ga izbaviti.
019	PSA	033	018	Oko je Gospodnje nad onima što ga se boje, nad onima koji očekuju milost njegovu,
019	PSA	033	019	da im dušu od smrti izbavi, život im sačuva u vreme gladi.
019	PSA	033	020	Naša duša čeka na Gospoda; on je naša pomoć, štit naš.
019	PSA	033	021	U njemu se srce naše raduje, jer se uzdamo u sveto ime njegovo.
019	PSA	033	022	Neka milost tvoja bude nad nama, Gospode, jer smo nadu svoju položili u tebe.
019	PSA	034	001	Davidov. Kada se David pretvarao da je lud pred Avimelehom. Ovaj ga je, zatim, oterao, pa je David otišao. Blagosiljaću Gospoda neprestano, stalno će ga usne moje hvaliti.
019	PSA	034	002	Hvaliće se Gospodom moja duša; neka čuju ponizni, neka se raduju.
019	PSA	034	003	Veličajte sa mnom Gospoda, zajedno mu uzvisujmo ime.
019	PSA	034	004	Tražio sam Gospoda, i on mi odgovori, od svih me je strahova izbavio.
019	PSA	034	005	Vedri su oni koji gledaju u njega, lice se njihovo neće postideti.
019	PSA	034	006	Kad je ovaj siromah vapio, Gospod ga je čuo, i od svih ga je nevolja izbavio.
019	PSA	034	007	Anđeo Gospodnji taborom okružuje one koji ga se boje; izbavlja ih.
019	PSA	034	008	Iskusite i vidite da je Gospod dobar, blago čoveku što u njemu utočište nađe.
019	PSA	034	009	Bojte se Gospoda, vi sveti njegovi, jer nema oskudice za one koji ga se boje.
019	PSA	034	010	I mladi lavovi trpe i gladuju, ali onima što traže Gospoda, njima dobra nikakvog ne manjka.
019	PSA	034	011	Dođite, o, deco, i čujte me, bogobojaznosti ću vas poučiti.
019	PSA	034	012	Koji čovek voli život? [Ko] želi da dobre dane vidi?
019	PSA	034	013	Nek se tvoj jezik od zla uzdrži, nek ti usne ne govore laži,
019	PSA	034	014	zla se kloni, a dobro čini, traži mir i za njim ti idi.
019	PSA	034	015	Oči Gospodnje motre na pravedne, i uši njegove vapaj im čuju.
019	PSA	034	016	Lice se Gospodnje mršti na zlikovce, da sa zemlje pomen im istrebi.
019	PSA	034	017	Gospod čuje kad pravedni zavape, od svih nevolja on ih izbavlja.
019	PSA	034	018	Blizu je Gospod onima sa slomljenim srcem, on spasava one sa klonulim duhom.
019	PSA	034	019	Mnoga zla snalaze pravednika, ali Gospod ga izbavlja od svih.
019	PSA	034	020	On čuva sve kosti njegove, nijedna mu se neće polomiti.
019	PSA	034	021	Zlo će ubiti opakoga, a koji mrze pravednika biće okrivljeni.
019	PSA	034	022	Gospod otkupljuje život svojih slugu; neće biti kriv niko ko u njemu utočište nađe.
019	PSA	035	001	Davidov. Osudi, Gospode, moje tužioce, i vojuj protiv mojih napadača.
019	PSA	035	002	Uzmi oružje i štit, ustani, pomozi mi!
019	PSA	035	003	Potegni koplje dugo i kratko, protiv onih koji me progone. Reci mojoj duši: „Ja sam ti spasenje!“
019	PSA	035	004	Nek se postide i osramote oni koji mi o glavi rade, nek se povuku u sramoti oni što mi zlo smišljaju.
019	PSA	035	005	Nek budu kao pleva na vetru, tako nek ih Anđeo Gospodnji goni,
019	PSA	035	006	nek je taman i klizav put njihov, kad ih goni Anđeo Gospodnji.
019	PSA	035	007	Bez povoda mi razapeše mrežu, bez razloga mi iskopaše jamu.
019	PSA	035	008	Nek ih snađe propast iznenada, nek se uhvate u mrežu koju su sakrili, nek u nju padnu na svoju propast.
019	PSA	035	009	A moja će se duša radovati u Gospodu, veseliće se u njegovom spasenju.
019	PSA	035	010	Sve će moje kosti govoriti: „Ko je kao ti, o, Gospode? Ti izbavljaš siromaha od moćnijeg od njega, siromaha i ubogoga od onoga što ga pljačka.“
019	PSA	035	011	Istupaju okrutni svedoci, pitaju me za ono što ne znam.
019	PSA	035	012	Za dobro mi zlom plaćaju, dušu moju u bedu guraju.
019	PSA	035	013	A kad su oni bili u bolesti, u kostret sam se zbog njih oblačio, dušu svoju postom sam mučio, a molitva mi se u krilo vraćala.
019	PSA	035	014	Kao za drugom ili bratom, šetao sam gore-dole; kao kad se žali za majkom, tako sam se u žalosti svio.
019	PSA	035	015	A kad ja posrnem, oni se raduju, skupljaju se protiv mene bednici, oni koje ne znam razdiru me neprestano.
019	PSA	035	016	Kao bezbožni zlobno se rugaju, i zubima svojim škrguću na mene.
019	PSA	035	017	Dokle ćeš to gledati, Gospode? Spasi me od njihovih napada, i moj život od mladih lavova.
019	PSA	035	018	Hvaliću te u velikom zboru, slaviću te među mnogim narodom.
019	PSA	035	019	Ne daj da se vesele nada mnom podmukli moji dušmani, da ne namiguju očima oni što me bez razloga mrze.
019	PSA	035	020	Oni ne govore o miru, već smišljaju prevare protiv mirnih u zemlji.
019	PSA	035	021	Usta svoja razjapljuju na mene, i govore: „Evo! Evo! Svojim smo to očima videli!“
019	PSA	035	022	Ti vidiš to, Gospode, ne ćuti! Ne udaljuj se, Gospode, od mene.
019	PSA	035	023	Probudi se, ustani, radi moga prava, moj spor odbrani, Bože moj, Gospode.
019	PSA	035	024	Opravdaj me, Gospode, moj Bože, po pravednosti svojoj, ne daj da se oni raduju nada mnom.
019	PSA	035	025	Ne daj da u srcu oni kažu: „Eto, to smo hteli!“Da ne kažu: „Progutali smo ga!“
019	PSA	035	026	Nek se postide i osramote oni što se nevolji mojoj raduju; nek stid i sram pokrije one, koji sebe uzdižu nada mnom.
019	PSA	035	027	Neka kliču i raduju se oni, kojima je milo moje opravdanje; neka oni govore stalno: „Velik je Gospod! Mio mu je napredak sluge njegovog.“
019	PSA	035	028	Jezik će mi pričati o pravednosti tvojoj, povazdan ću proslavljati tebe.
019	PSA	036	001	Horovođi. Sluge Gospodnjeg Davida. Prestup progovara iz srca opakog, za strah Božiji oči mu ne znaju.
019	PSA	036	002	Jer on laska sebi i očima svojim ne nalazi svoju krivicu da bi je mrzeo.
019	PSA	036	003	Zlobne su i zavodljive reči njegovih usta, prestao je da pokazuje mudrost, da čini dobro.
019	PSA	036	004	On zlobu smišlja na postelji svojoj, predao se putu nevaljalom, zla se ne odriče.
019	PSA	036	005	O, Gospode, milost ti je do nebesa, a vernost ti je do oblaka.
019	PSA	036	006	Pravednost je tvoja poput gore Božije, a tvoja je pravda dubina golema. Ti, Gospode, čuvaš i ljude i zveri.
019	PSA	036	007	Kako je skupocena milost tvoja, Bože, potomci ljudi u senci krila tvojih utočište nalaze.
019	PSA	036	008	Site se izobiljem tvoga Doma, napajaš ih rekom tvojih dobara.
019	PSA	036	009	Jer u tebi je vrelo života, u tvom svetlu mi vidimo svetlo.
019	PSA	036	010	Milost svoju pruži onima koji te poznaju, i pravednost svoju onima srca čestitoga.
019	PSA	036	011	Noga ponosita nek mi ne prilazi, ruka zlikovaca nek me ne protera.
019	PSA	036	012	Eno, padoše oni koji rade zlobno, srušeni su i dići se neće moći.
019	PSA	037	001	Davidov. Ne žesti se zbog zlotvora, ne zavidi onim što nepravdu čine.
019	PSA	037	002	Jer će poput trave brzo da uvenu, ko zeleno bilje osušiće se.
019	PSA	037	003	U Gospoda se uzdaj i čini dobro, prebivaj na zemlji i vernošću napasaj se.
019	PSA	037	004	Raduj se u Gospodu i daće ti po željama srca tvoga.
019	PSA	037	005	Gospodu prepusti put svoj, pouzdaj se u njega i on će učiniti:
019	PSA	037	006	pravednost će tvoju poput svetla da izvede, i pravdu tvoju poput podneva.
019	PSA	037	007	Umiri se pred Gospodom, iščekuj ga sa strpljenjem; ne žesti se na onoga što mu dobro ide na njegovom putu, na čoveka koji spliće spletke.
019	PSA	037	008	Od jarosti suzdrži se i gneva se okani; ne žesti se, to samo zlo donosi.
019	PSA	037	009	Jer, zlikovce će istrebiti, a zemlju će naslediti oni što Gospoda očekuju.
019	PSA	037	010	Još samo malo, i zlikovca više neće biti; pomno ćeš da gledaš po njegovom mestu, a njega neće biti.
019	PSA	037	011	Ponizni će naslediti zemlju, radovaće se zbog obilja mira.
019	PSA	037	012	Zlikovac spletkari protiv pravednika, i zubima svojim škrguće na njega.
019	PSA	037	013	A Gospod mu se smeje, jer vidi da dan njegov stiže.
019	PSA	037	014	Zlikovci su mač isukali, luk su svoj nategnuli; da obore siromaha i ubogog, da zakolju ljude pravednih puteva.
019	PSA	037	015	Srce će im mač probosti, njihov luk će biti slomljen.
019	PSA	037	016	Bolje je i malo pravednikovo nego blago zlikovaca mnogih.
019	PSA	037	017	Jer, snaga će zlikovaca biti polomljena, a pravedne Gospod potpomaže.
019	PSA	037	018	Gospodu su znani dani besprekornih, nasledstvo njihovo ostaje doveka.
019	PSA	037	019	U vremenu lošem neće se stideti, i siti će biti u danima gladi.
019	PSA	037	020	A zlikovci će propasti; dušmani Gospodnji biće kao pašnjaci najbolji – okončaće, u dimu će okončati.
019	PSA	037	021	Zlikovac pozajmljuje i ne vraća, a pravednik je darežljiv i daje.
019	PSA	037	022	Jer, oni koje on blagoslovi, naslediće zemlju; a koje on prokune, biće istrebljeni.
019	PSA	037	023	Od Gospoda su čovekovi koraci, i na putu njegovom on uživa.
019	PSA	037	024	Pa ako i padne, on odbačen neće biti, jer mu Gospod ruku drži.
019	PSA	037	025	Bio sam mlad, sada sam star, i nisam video pravednika napuštenog, ni njegove potomke da prosjače hleba.
019	PSA	037	026	Darežljiv je povazdan, pozajmljuje, potomstvo mu je blaženo.
019	PSA	037	027	Od zla se odvrati, čini dobro i živećeš doveka.
019	PSA	037	028	Jer Gospod voli pravdu i svoje verne neće napustiti, doveka će biti sačuvani; a potomci zlikovaca biće istrebljeni.
019	PSA	037	029	Pravedni će zemlju da naslede, prebivaće na njoj trajno.
019	PSA	037	030	Mudrost zbore usta pravednoga i jezik mu objavljuje pravdu.
019	PSA	037	031	U srcu mu je Zakon Boga njegovoga, koraci mu se ne klizaju.
019	PSA	037	032	Zlikovac pravednika vreba i nastoji da ga ubije.
019	PSA	037	033	Ali njegovoj ga ruci Gospod prepustiti neće; kada mu se sudi, osuditi ga neće.
019	PSA	037	034	Čekaj na Gospoda, puta se njegovoga drži; da te uzvisi, da naslediš zemlju i gledaš kada se zlikovci budu istrebili.
019	PSA	037	035	Video sam zlikovca bezdušnog, grana se kao domaće stablo zeleno.
019	PSA	037	036	Ali prošao je; pogledao sam, a njega nema; potražio sam ga, i nisam ga pronašao.
019	PSA	037	037	Posmatraj onoga bez mane, gledaj u čestitoga; jer budućnost pripada mirotvorcu.
019	PSA	037	038	Svi će prestupnici biti razoreni, istrebljenje je budućnost zlikovaca.
019	PSA	037	039	Od Gospoda je spasenje pravednih, u vreme nevolje on im je tvrđava.
019	PSA	037	040	Gospod im pomaže, on ih izbavlja; od zlikovaca izbavlja ih, spasava ih jer u njemu utočište traže.
019	PSA	038	001	Psalam Davidov. Za sećanje. Ne karaj me u gnevu svom, Gospode, ne kažnjavaj u jarosti svojoj,
019	PSA	038	002	jer tvoje su se strele zabole u mene, i tvoja me je ruka pritisnula.
019	PSA	038	003	Na mom telu zdravog mesta nema od tvoje srdžbe, radi mog greha kosti mi nemaju počinka.
019	PSA	038	004	Jer moje me nepravde preplaviše, navališe se na mene kao teret preteški.
019	PSA	038	005	Moje rane smrde, gnoje se zbog moje ludosti,
019	PSA	038	006	pognuo sam se, sasvim se zgurio, pa povazdan hodam u žalosti.
019	PSA	038	007	Jer bedra su moja puna bola ljutog, na telu mi zdravog mesta nema.
019	PSA	038	008	Potpuno sam ukočen i slomljen, urlam jer mi srce stenje.
019	PSA	038	009	O, Gospode, znana ti je svaka želja moja, uzdisanje moje nije ti skriveno.
019	PSA	038	010	Srce moje silno udara, snaga me moja napušta, nema više svetla u mojim očima.
019	PSA	038	011	Prijatelji i bližnji moji odstupaju od mene zbog bolesti moje, pa i oni koji su mi rod rođeni, i oni od mene stoje daleko.
019	PSA	038	012	Oni što mi o glavi rade, oni meni zamke postavljaju; ti što hoće meni da naude, takvi meni prete uništenjem, pa povazdan smišljaju podlosti.
019	PSA	038	013	A ja sam kao gluv i ne čujem ništa, kao nem sam koji ne otvara usta.
019	PSA	038	014	Postao sam kao čovek koji ne čuje, i kao onaj čija usta nemaju odgovor.
019	PSA	038	015	Jer na tebe ja čekam, Gospode, ti odgovori, Gospode, moj Bože.
019	PSA	038	016	Ja rekoh: „Ne daj da se raduju nada mnom, da likuju nada mnom kad mi noga posrne.“
019	PSA	038	017	Jer moj pad već se primakao, bol moj stalno je preda mnom.
019	PSA	038	018	Ja priznajem svoje bezakonje, zabrinut sam zbog svog greha.
019	PSA	038	019	A dušmani moji puni su života, moćni su i brojni oni što me nepravedno mrze.
019	PSA	038	020	Oni koji uzvraćaju zlo za dobro optužuju me što sledim dobro.
019	PSA	038	021	Ne ostavljaj me, Gospode, ne udaljuj se od mene, Bože moj!
019	PSA	038	022	Požuri mi u pomoć, Gospode, Spasitelju moj!
019	PSA	039	001	Horovođi, za Jedutuna. Psalam Davidov. Zarekoh se: „Paziću na put svoj da ne zgrešim jezikom, držaću uzde na ustima, sve dok je opaki preda mnom.“
019	PSA	039	002	Zanemeh, zaćutah, čak ni što je dobro ne rekoh, ali bol moj samo žešći posta.
019	PSA	039	003	Zapalilo se srce u meni, u mislima mojim planuo je oganj, te ja progovorih svojim jezikom:
019	PSA	039	004	„Objavi mi, Gospode, moj svršetak i kolika je dužina mojih dana, da bih znao kako sam prolazan.
019	PSA	039	005	Eto, dao si mi dane ne duže od pedlja, i vek je moj kao ništa pred tobom; svaki čovek, naizgled siguran, tek je dašak. (Sela)
019	PSA	039	006	Baš kao senka čovek prolazi; uzalud se kida i skuplja bogatstvo, a ne zna ko će ga pobrati.
019	PSA	039	007	Čemu sada da se nadam, Gospode? Moja nada je u tebi.
019	PSA	039	008	Izbavi me od svih mojih prestupa, ne daj da budem na podsmeh bezumniku.
019	PSA	039	009	Ja sam nem, ne otvaram usta, jer ti si to sam učinio.
019	PSA	039	010	Ukloni svoj bič od mene, izgiboh od siline ruke tvoje!
019	PSA	039	011	Kad opomenama karaš čoveka zbog greha, kao moljac rastačeš što mu je najdraže; da, svaki čovek je tek dašak. (Sela)
019	PSA	039	012	Poslušaj, Gospode, moju molitvu i čuj moj vapaj, ne ogluši se o moje suze, jer kao došljak kod tebe prebivam, kao svi preci moji.
019	PSA	039	013	Odvrati svoj pogled od mene, da odahnem, pre nego što odem i ne bude me više.“
019	PSA	040	001	Za horovođu. Psalam Davidov. Strpljivo sam čekao na Gospoda, i on se prignuo i čuo mi vapaj.
019	PSA	040	002	Podigao me je iz jame očaja, iz gliba blatnjavog, noge mi je postavio na stenu, i učvrstio korake moje.
019	PSA	040	003	U usta mi je stavio novu pesmu, hvalospev Bogu našem. Mnogi će to videti, bojati se, i pouzdati se u Gospoda.
019	PSA	040	004	Blago čoveku koji se uzda u Gospoda, a ne okreće se oholima, ili onima što idu za prevarom.
019	PSA	040	005	Mnoga si svoja čudesa učinio za nas, Gospode, Bože moj, i naumi su tvoji za nas neizbrojivi. A ja ću javljati, govoriti o njima, kojima nema broja.
019	PSA	040	006	Žrtve i prinose nisi poželeo, ali si mi zato uši otvorio. U žrtvama svespalnicama i žrtvama za greh nisi uživao.
019	PSA	040	007	Tada rekoh: „Evo, dolazim, [jer] je tako napisano za mene u svitku.
019	PSA	040	008	Želim da izvršim volju tvoju, Bože moj; Zakon je tvoj u mom srcu.“
019	PSA	040	009	Objavljujem pravednost u velikom zboru, ustima svojim to ne branim, Gospode, i ti to znaš.
019	PSA	040	010	Pravednost tvoju ne krijem u srcu, već govorim o vernosti i spasenju tvome, ne skrivam milost i istinu tvoju od velikog zbora.
019	PSA	040	011	Gospode, ne uskraćuj mi milosrđe tvoje; neka me milost i vernost tvoja štite doveka.
019	PSA	040	012	Jer okružiše me nevolje nebrojene, bezakonja me moja sustigoše, videti ne mogu. Brojni su kao kosa na mojoj glavi, pa me srce moje izdaje.
019	PSA	040	013	Neka ti je milo, Gospode, da me izbaviš! U pomoć mi požuri, Gospode!
019	PSA	040	014	Neka se postide zajedno, neka se osramote oni što mi o glavi rade da je smaknu; neka se povuku u sramoti, neka budu poniženi ti što im je mila nevolja moja.
019	PSA	040	015	Neka se zapanje nad sramotom svojom, ti što mi dovikuju: „Aha! Aha!“
019	PSA	040	016	Nek likuju i nek se raduju u tebi svi koji te traže; neka uvek govore oni što spasenje tvoje vole: „Velik je Gospod!“
019	PSA	040	017	A ja sam siromah i ubog, neka Gospod misli na mene. Ti si mi pomoćnik i izbavitelj. O, moj Bože, ne oklevaj!
019	PSA	041	001	Za horovođu. Psalam Davidov. Blago onom koji misli na siromaha, Gospod ga izbavlja u dan nevolje.
019	PSA	041	002	Gospod ga čuva i drži u životu, on će ga blagosloviti u zemlji, neće ga izručiti želji dušmana njegovih.
019	PSA	041	003	Gospod će ga krepiti na postelji boli; ti ćeš ga od bolesti oporaviti na ležaju.
019	PSA	041	004	Rekoh: „Gospode, smiluj mi se, isceli mi dušu, jer sam ti zgrešio.“
019	PSA	041	005	Neprijatelji zlurado govore o meni: „Kada će umreti? Kada će mu se ime zatrti?“
019	PSA	041	006	Kad mi ko u posetu dođe, govori koješta, a u srcu skuplja pakost; kad izađe onda javno kaže.
019	PSA	041	007	Zajedno protiv mene šapuću svi što me mrze, nesreću mi predviđaju:
019	PSA	041	008	„Kobna ga je bolest udarila; legao je i dići se više neće.“
019	PSA	041	009	Pa i bližnji moj kome sam verovao, onaj koji sa mnom jede, okrenu se protiv mene.
019	PSA	041	010	A ti, Gospode, smiluj mi se, podigni me, da im vratim milo za drago.
019	PSA	041	011	Po ovome znam da sam ti ugodan, jer moj neprijatelj ne likuje nada mnom.
019	PSA	041	012	U mome me poštenju podrži, pred svoje me lice postavi doveka.
019	PSA	041	013	Blagosloven da je Gospod, Bog Izrailjev, od veka i do veka. Amin. Amin.
019	PSA	042	001	Za horovođu. Poučna pesma sinova Korejevih. Kao što košuta čezne za potocima, tako duša moja čezne za tobom, Bože.
019	PSA	042	002	Žedna mi je duša Boga, Boga živoga. Kada ću doći i pred Bogom se pojaviti?
019	PSA	042	003	Suze su mi hrana i danju i noću, dok mi povazdan govore: „Gde ti je Bog tvoj?“
019	PSA	042	004	Duša mi vene kad se setim kako sam hodio s mnogima, predvodeći ih k Domu Božijem uz klicanje i hvalospeve, s mnoštvom koje slavi praznik.
019	PSA	042	005	Što si mi klonula, dušo moja, i što uzdišeš u meni? Bogu se nadaj, jer opet ću ga slaviti, Spasitelja mog, Boga mog.
019	PSA	042	006	Klonula je duša u meni, zato te spominjem iz kraja jordanskog, i s Ermona, na gori Misaru.
019	PSA	042	007	Dubina dubinu doziva hukom slapova tvojih, sve bujice i talasi tvoji pređoše preko mene.
019	PSA	042	008	Danju Gospod šalje svoju milost, a noću je pesma njegova sa mnom – molitva Bogu života mog.
019	PSA	042	009	Reći ću Bogu: „Steno moja, zašto si me zaboravio? Zašto žalim pod tlakom neprijatelja svog?“
019	PSA	042	010	Kosti mi se lome od ruganja dušmana mojih, dok mi povazdan govore: „Gde ti je Bog tvoj?“
019	PSA	042	011	Što si mi klonula, dušo moja, što uzdišeš u meni? Bogu se nadaj, jer opet ću ga slaviti, Spasitelja i Boga svog.
019	PSA	043	001	Dosudi mi pravdu, Bože, odbrani moj spor od bezbožnog sveta, izbavi me od čoveka podlog i nepravednog.
019	PSA	043	002	Jer ti si Bog moj, tvrđava moja. Zašto si me odbacio? Zašto idem okolo u žalosti pod tlakom neprijatelja moga?
019	PSA	043	003	Pošalji svetlost i istinu tvoju da me vode, da me dovedu na svetu goru tvoju, i do mesta gde ti prebivaš.
019	PSA	043	004	Pristupiću tada k žrtveniku Božijem, k Bogu radosti i užitka svog; da te harfom hvalim, Bože, Bože moj.
019	PSA	043	005	Zašto si mi klonula, dušo moja, zašto uzdišeš u meni? Bogu se nadaj, jer opet ću ga slaviti, Spasitelja i Boga svog.
019	PSA	044	001	Za horovođu. Poučna pesma sinova Korejevih. O, Bože, svojim smo ušima čuli, naši nam preci rekoše, za delo koje ti učini u dane njihove, u dane pradavne.
019	PSA	044	002	Svojom si rukom izgnao narode, a njih posadio, puke si razbio, a njih umnožio.
019	PSA	044	003	Nisu oni zemlju mačem osvojili, niti ih je ruka njihova izbavila, nego tvoja ruka desnica, i svetlo tvoga lica, jer si ih zavoleo.
019	PSA	044	004	Ti si moj car, Bože! Naredi, i Jakov će biti spasen.
019	PSA	044	005	S tobom probadamo dušmane svoje, u ime tvoje gazimo neprijatelje svoje.
019	PSA	044	006	Jer ja se ne uzdam u luk svoj, mač moj mene ne spasava.
019	PSA	044	007	Jer ti nas izbavi od naših dušmana, ti osramoti naše mrzitelje.
019	PSA	044	008	Bogom smo se hvalili povazdan, ime tvoje slavili povazdan.
019	PSA	044	009	No, ti si nas odbacio i ponizio, i ne ideš u boj s vojskom našom.
019	PSA	044	010	Činiš da se povlačimo pred dušmaninom, da nas pljačkaju naši mrzitelji.
019	PSA	044	011	Izručio si nas kao ovce za klanje, rasejao nas među narode.
019	PSA	044	012	Prodao si svoj narod u bescenje, a od prodaje se nisi obogatio.
019	PSA	044	013	Učinio si nas ruglom našim susedima, na podsmeh smo i ruganje onima oko nas.
019	PSA	044	014	Učinio si nas rugalicom među narodima, mašu glavom narodi nad nama.
019	PSA	044	015	Sramota je moja stalno preda mnom, stid mi je lice pokrio
019	PSA	044	016	od glasa rugača i podsmevača, pred dušmaninom, osvetnikom.
019	PSA	044	017	Sve nas to snađe, alʼ nismo te zaboravili, a ni savez tvoj nismo izneverili.
019	PSA	044	018	Srce nam se nije odvratilo, niti su nam stope s tvog puta skrenule,
019	PSA	044	019	kad si nas razbio u kraju šakalskom, i u smrtnu nas tamu zavio.
019	PSA	044	020	Ako zaboravimo ime Boga našega, i raširimo ruke prema tuđem bogu,
019	PSA	044	021	neće li Bog to otkriti, kad poznaje tajne srca?
019	PSA	044	022	Jer zbog tebe nas ubijaju svagda, smatraju nas ovcama za klanje.
019	PSA	044	023	Probudi se, zašto spavaš, Gospode? Ustani, ne odbacuj nas doveka!
019	PSA	044	024	Zašto kriješ svoje lice? [Zašto] zaboravljaš muku i potlačenost našu?
019	PSA	044	025	Jer duša naša leži u prašini, stomak nam se prilepio uz zemlju.
019	PSA	044	026	Ustani, pomozi nam, otkupi nas zbog milosti svoje!
019	PSA	045	001	Za horovođu, po napevu „Ljiljani“, sinova Korejevih. Pouka. Pesma ljubavi. Iz srca mi teku reči umilne, caru upravljam svoje stihove; jezik je moj pisaljka hitroga pisara.
019	PSA	045	002	Ti si lepši od svih potomaka ljudi, s tvojih usta milost se preliva, jer Bog te je blagoslovio doveka.
019	PSA	045	003	Uz bok pripaši mač svoj, junače, u sjaju i veličanstvu svome.
019	PSA	045	004	Izjaši pobednički u veličanstvu svome, za istinu, krotkost i pravednost; nek desnica tvoja strašna dela pokaže.
019	PSA	045	005	Nek strele tvoje zašiljene probiju srce carevih dušmana, i narodi nek padaju pod noge tvoje.
019	PSA	045	006	Tvoj je presto, Bože, u veke vekova! Žezlo je pravde žezlo tvoga carstva.
019	PSA	045	007	Voliš pravdu, a mrziš nepravdu. Zato te je Bog, tvoj Bog, pomazao uljem radosti, više nego tvoje drugove;
019	PSA	045	008	Sva ti odeća miriše na smirnu, aloju i kasiju, iz dvorova od slonovače harfom te vesele.
019	PSA	045	009	Ćerke carske tvoje su dvorkinje, s desna ti carica stoji u ofirskom zlatu.
019	PSA	045	010	Poslušaj, ćerko, pogledaj, dobro slušaj, zaboravi narod svoj i dom oca svog.
019	PSA	045	011	Kad car poželi lepotu tvoju, pokloni mu se, jer on je gospodar tvoj.
019	PSA	045	012	Ćerka tirska doći će ti s darom, bogati ljudi tražiće tvoju naklonost.
019	PSA	045	013	Sva slavna, ćerka careva [čeka] u sobi, u haljini zlatom izvezenoj,
019	PSA	045	014	da je ukrašenu dovedu pred cara, Device je prate, drugarice njene, da i njih dovedu pred tebe.
019	PSA	045	015	Dovode ih radosno, s veseljem, te stupaju u careve dvore.
019	PSA	045	016	Tvoji sinovi zauzeće mesto očeva tvojih, postavićeš ih za knezove po svoj zemlji.
019	PSA	045	017	Ime ću ti ovekovečiti kroz sva pokolenja; zato će te narodi slaviti u veke vekova.
019	PSA	046	001	Horovođi. Za potomke Korejeve. Pesma za visoke glasove. Bog nam je utočište i (sila) trajni pomoćnik u nevolji.
019	PSA	046	002	Ne bojmo se, zato, kad se zemlja ljulja, kad se gore ruše u dubine mora.
019	PSA	046	003	Ma, nek buče i pene se njegove vode, nek se gore tresu od njegove sile. (Sela)
019	PSA	046	004	Teče reka i njene pritoke, gradu Božijem radost donose, svetom mestu gde Svevišnji živi.
019	PSA	046	005	Bog je usred njega, pomaći se neće, Bog će mu pomoći u sam osvit jutra.
019	PSA	046	006	Bune se narodi, propadaju carstva, kad glas povisi zemlja se rastvara.
019	PSA	046	007	S nama je Gospod nad vojskama, Bog Jakovljev naša je tvrđava. (Sela)
019	PSA	046	008	Dođite, razmotrite dela Gospodnja, koji pustoš po zemlji ostavlja.
019	PSA	046	009	On prekida ratove do na kraj zemlje, luk krši, koplje prelama, bojna kola ognju izručuje.
019	PSA	046	010	Utihnite i znajte da sam ja Bog, uzvišen među narodima, uzvišen na zemlji.
019	PSA	046	011	S nama je Gospod nad vojskama, Bog Jakovljev naša je tvrđava. (Sela)
019	PSA	047	001	Horovođi. Psalam potomaka Korejevih. Svi narodi, zapljeskajte dlanovima; kličite Bogu veselim uzvikom!
019	PSA	047	002	Jer je strašan Svevišnji Gospod, car veliki nad svom zemljom.
019	PSA	047	003	On nam je pokorio narode i ljude pod noge naše.
019	PSA	047	004	Nasledstvo je za nas odabrao, ponos za Jakova koga voli. (Sela)
019	PSA	047	005	Podiže se Bog uz poklik; Gospod, uz zvuk trube.
019	PSA	047	006	Pevajte slavopoje Bogu, pevajte slavopoje; pevajte slavopoje caru našem, pevajte slavopoje.
019	PSA	047	007	Jer, Bog je car cele zemlje; pevajte pesmu poučnu.
019	PSA	047	008	Bog vlada nad narodima, Bog stoluje na prestolu svom svetom.
019	PSA	047	009	Plemići naroda se okupljaju, sa narodom Boga Avrahamovog; Božiji su štitovi zemlje i on je preuzvišen.
019	PSA	048	001	Pesma. Psalam potomaka Korejevih. Velik je Gospod, mnoge hvale vredan, u gradu Boga našeg, na njegovoj svetoj gori.
019	PSA	048	002	Prelepa je njena visina, radost je cele zemlje; gora Sion, na ivicama severa, grad je velikog cara.
019	PSA	048	003	Bog je u utvrđenjima svojim, za zaklon je sebe obznanio.
019	PSA	048	004	Jer, gle, carevi su okupljeni, zajedno napreduju.
019	PSA	048	005	I kad su ga videli, zapanjiše se, užasnuše se i umakoše.
019	PSA	048	006	Trepet ih je tamo obuzeo i bol kao porodilju.
019	PSA	048	007	Vetrom sa istoka skršio si lađe tarsiske.
019	PSA	048	008	Kao što smo čuli, tako smo i videli u gradu Gospoda nad vojskama, u gradu Boga našega, Boga koji ga je doveka osnovao. (Sela)
019	PSA	048	009	Bože, usred Doma tvoga razmišljamo o milosti tvojoj.
019	PSA	048	010	Poput tvog imena, Bože, slava ti prelazi krajeve zemlje, desnica ti obiluje pravednošću.
019	PSA	048	011	Gora Sion neka se raduje, neka se vesele Judina naselja zbog tvojih propisa.
019	PSA	048	012	Obiđite Sion, oko njega koračajte, kule mu prebrojte;
019	PSA	048	013	proverite njegove zidine, utvrđenja mu pregledajte, da pokolenju novom o tome pričate.
019	PSA	048	014	Jer, ovo je Bog, naš Bog u veke vekova; on nas vodi i do smrti!
019	PSA	049	001	Horovođi. Potomaka Korejevih. Psalam. Čujte ovo, o, svi narodi; poslušajte, svi žitelji sveta;
019	PSA	049	002	potomci ljudi, potomci čovekovi; bogati i siromasi.
019	PSA	049	003	Moja će usta objaviti mudrost i razmišljanje srca moga biće razborito.
019	PSA	049	004	Uho svoje prikloniću poslovici, zagonetku svoju izložiću uz harfu.
019	PSA	049	005	Od zlih dana zašto da strahujem, kad krivica zlikovačka opkoli me;
019	PSA	049	006	baš onih što se u imanje svoje uzdaju, i obiljem se svog bogatstva hvale?
019	PSA	049	007	Ne može čovek brata svog da otkupi, ne može za njega Bogu naknadu da plati.
019	PSA	049	008	Elem, visok je otkup za njegov život; doveka je neizmiriv
019	PSA	049	009	da bi doveka živeo i groba ne bi video.
019	PSA	049	010	Jer čovek vidi da mudar umire; da i bezumnik i onaj bez pameti propadaju, da drugima imanja svoja ostavljaju.
019	PSA	049	011	U sebi misle da im domovi doveka ostaju, i njihova mesta od pokolenja do pokolenja; imenom svojim zemlje nazivaju.
019	PSA	049	012	Tek, čovek ni u raskoši ne istrajava, već je poput stoke što ugine.
019	PSA	049	013	To je put njihov – ludilo – ali i onih što nakon njih uživaju u njihovim govorima. (Sela)
019	PSA	049	014	Poput ovaca određeni su za Svet mrtvih, smrt će ih napasati. Pravedni će jutrom vladati nad njima. Lik će im progutati Svet mrtvih, daleko od njihovog doma.
019	PSA	049	015	Zacelo će Bog dušu moju da otkupi iz ruku Sveta mrtvih, jer on će me prihvatiti. (Sela)
019	PSA	049	016	Ne plaši se kad se bilo ko bogati, kada raste slava doma njegovoga.
019	PSA	049	017	Jer kad umre, poneti ništa neće; slava njegova za njim neće sići.
019	PSA	049	018	A on sebe u životu blagosilja – i ljudi te hvale kad si sebi dobro učinio –
019	PSA	049	019	ali će poći pokolenju svojih predaka, gde doveka svetlo videti neće.
019	PSA	049	020	Čovek u raskoši, a bez razuma je poput stoke što ugine.
019	PSA	050	001	Psalam Asafov. Gospod, Bog Svevišnji, govori, doziva zemlju od izlaska sunca pa do njegovog zalaska.
019	PSA	050	002	Od Siona, savršeno lepog, Bog je zablistao.
019	PSA	050	003	Dolazi naš Bog i ćutati neće; pred njim plamen guta, oko njega buči nepogoda.
019	PSA	050	004	On s visina poziva nebesa, a i zemlju, da sudi svom narodu:
019	PSA	050	005	„Okupite mi moj verni narod što uz žrtvu savez sa mnom sklopi.“
019	PSA	050	006	Nebesa javljaju njegovu pravednost; jer je sam Bog sudija. (Sela)
019	PSA	050	007	„Čuj, moj narode, govoriću, o, Izrailju, protiv tebe svedočiću; ja sam Bog, tvoj Bog jesam.
019	PSA	050	008	Ne korim te zbog tvojih žrtava i tvojih svespalnica što su stalno preda mnom.
019	PSA	050	009	Ne primam bika iz tvoje štale i jarce iz tvojih stada.
019	PSA	050	010	Jer moja je svaka šumska životinja, stoka sa hiljadu gora.
019	PSA	050	011	Svaka gorska ptica meni je poznata, pripada mi što po polju miče.
019	PSA	050	012	Da ogladnim, ne bih tebi kazao; jer su moji i svet i šta ga ispunjava.
019	PSA	050	013	Jedem li ja meso bikova i pijem li krv jaraca?
019	PSA	050	014	Žrtvuj Bogu zahvalnicu, ispuni Svevišnjem zavete svoje;
019	PSA	050	015	pozovi me u danu nevolje; izbaviću te, a ti ćeš me proslaviti.“
019	PSA	050	016	A zlikovcu govori Bog: „Zašto propise moje recituješ i moj savez uzimaš u usta?
019	PSA	050	017	Ti, koji mrziš ukor, i moje si reči odbacio od sebe.
019	PSA	050	018	Kad vidiš lopova, s njim pod ruku ideš, ortačiš s preljubnicima.
019	PSA	050	019	Zlu prepuštaš usta svoja, jezik ti se s klevetom upleo.
019	PSA	050	020	Sediš i ocrnjuješ brata svoga, sina majke svoje ogovaraš.
019	PSA	050	021	Takve stvari si činio, a ja sam ćutao; zamišljao si me sebi ravnim; a ja ću te ukoriti, slučaj svoj ti redom predočiti.
019	PSA	050	022	Razmislite o ovome, vi što Boga zaboravljate; ili ću vas rastrgnuti, i neće biti izbavitelja.
019	PSA	050	023	Mene slavi ko žrtvuje zahvalnicu; ko se puta drži pokazaću mu Božije spasenje.“
019	PSA	051	001	Horovođi. Davidov Psalam, kada mu je, nakon posete Vitsaveji, došao prorok Natan. Po milosti svojoj, Bože, smiluj mi se; po golemom milosrđu svome, obriši mi prestupe.
019	PSA	051	002	Od krivice moje operi me sasvim i od greha moga očisti me.
019	PSA	051	003	Prestupa sam svojih svestan, preda mnom je greh moj neprestano.
019	PSA	051	004	Tebi, tebi samom zgrešio sam; u očima tvojim zlo sam učinio. Zato si pravedan kada progovoriš, i čist kada sudiš.
019	PSA	051	005	Gle, u krivici sam se i rodio i u grehu začela me moja majka.
019	PSA	051	006	Gle, mila ti je istina u srcu; u nutrini učiš me mudrosti.
019	PSA	051	007	Očisti me izopom da čist budem; operi me da od snega belji budem.
019	PSA	051	008	Veselje i radost mi daj da slušam; nek se obraduju kosti koje si smrskao.
019	PSA	051	009	Sakrij lice svoje od greha mojih, sve krivice moje ti očisti.
019	PSA	051	010	Čisto srce stvori meni, Bože; u nutrini mojoj postojan duh obnovi.
019	PSA	051	011	Od sebe me ne odbacuj i od mene ne uzimaj svoga Duha Svetog.
019	PSA	051	012	Radost svog spasenja obnovi u meni, i duhom voljnim ti mene obodri.
019	PSA	051	013	Tvojim putevima naučiću prestupnike i grešnici tebi će se vratiti.
019	PSA	051	014	Od krvoprolića me oslobodi, Bože, Bože Spasitelju moj; i klicaće moj jezik o pravednosti tvojoj.
019	PSA	051	015	Gospode, usne mi otvori; i usta će moja slavu tvoju da javljaju.
019	PSA	051	016	Jer ti žrtvu ne želiš, jer ja bih je prineo; ne mili ti se svespalnica.
019	PSA	051	017	Bogu je žrtva duh potrešen; potrešeno i skrhano srce ti ne prezri, Bože.
019	PSA	051	018	Naklonošću svojom čini dobro Sionu; sazidaj zidine Jerusalimu.
019	PSA	051	019	Tada ćeš se zaželeti pravednih žrtava, svespalnice i paljenih žrtava; tada će ti na žrtveniku prineti bikove.
019	PSA	052	001	Horovođi. Davidova poučna pesma, kada je Doik Edomac došao i dojavio Saulu, rekavši mu: „David je otišao u Ahimelekovu kuću.“Što se hvališ zlobom, silniče? Milost je Božija od jutra do sutra.
019	PSA	052	002	Razaranja ti smišlja jezik poput britve oštar, o, prevrtljivče!
019	PSA	052	003	Ti zlo voliš više nego dobro, i laž više nego pravo da govoriš. (Sela)
019	PSA	052	004	Ti voliš sve reči proždrljive, o, jeziče obmanjivi!
019	PSA	052	005	Ali tebe će Bog doveka oboriti; zgrabiće te, od šatora otrgnuti; iz zemlje živih iščupaće te. (Sela)
019	PSA	052	006	I videće to pravednici i bojaće se, pa će mu se smejati:
019	PSA	052	007	„Gle čoveka što Boga nije uzeo za tvrđavu, rušitelja silnog, što se pouzdao u obilje svoga blaga!“
019	PSA	052	008	A ja sam kao zelena maslina u Domu Božijem; u milost se Božiju uzdam od veka do veka.
019	PSA	052	009	Hvaliću te u veke vekova za dela tvoja; nadaću se imenu tvome jer je dobro pred tvojim vernima.
019	PSA	053	001	Horovođi. Žalosno. Davidova poučna pesma. Bezumnik u svom srcu kaže: „Nema Boga!“Dela su im opaka i gadna, nema nikoga da čini dobro.
019	PSA	053	002	Bog s neba gleda potomke ljudi, da vidi ima li razumnoga, takvoga koji traži Boga.
019	PSA	053	003	[Od Boga] se svi odvratiše, pokvareni svi postadoše; nema toga koji čini dobro, takvoga nijednoga nema.
019	PSA	053	004	Zar ne znaju ti zlikovci, da moj narod kao hleb proždiru, a ni samog Boga ne prizivaju?
019	PSA	053	005	Tu će njih strah silni spopasti, kada straha i ne bude bilo. Jer, Bog će rasejati kosti onog koji te opseda. Osramotićeš ih, jer Bog ih je odbacio.
019	PSA	053	006	Ko će sa Siona dati spasenje Izrailju? Kada Bog vrati svoj narod izgnani, radovaće se Jakov, veseliće se Izrailj.
019	PSA	054	001	Horovođi, uz žičane instrumente. Davidova poučna pesma, kada su Zifejci došli Saulu i rekli: „Ne krije li se David kod nas?“Bože, imenom me svojim spasi i snagom me svojom ti odbrani.
019	PSA	054	002	Bože, čuj molitvu moju; reči usta mojih poslušaj.
019	PSA	054	003	Jer, protiv mene ustaju tuđinci; moju dušu traže bezdušnici; oni Boga nemaju pred sobom. (Sela)
019	PSA	054	004	Gle, Bog mi je pomoćnik; Gospod je među onima što mi dušu podupiru.
019	PSA	054	005	Vratilo se zlo mrzitelju mome; ti ih satri u vernosti svojoj.
019	PSA	054	006	Rado ću ti žrtvovati; hvaliću ime tvoje, Gospode, jer je dobro.
019	PSA	054	007	Jer ono me je izbavilo iz svake nevolje i oko mi pobednički gleda protivnike moje.
019	PSA	055	001	Horovođi, uz žičane instrumente. Davidova poučna pesma. Poslušaj, Bože, molitvu moju; od moje se molbe ne sakrivaj.
019	PSA	055	002	Dobro me počuj i usliši me. Nespokojan sam i smeten u žalopojci svojoj;
019	PSA	055	003	od glasa protivnika, zbog pritiska zlikovca, jer navališe na mene nevolju i u gnevu zamrzeše me.
019	PSA	055	004	U meni je srce moje ustreptalo i smrtni užas na mene je pao.
019	PSA	055	005	Strah i strepnja došli su na mene, jeza me je ophrvala.
019	PSA	055	006	Govorim: „Ko će mi dati krila golubice? Ja bih da odletim i skrasim se.
019	PSA	055	007	Baš daleko ja bih odleteo, skrasio se u pustinji. (Sela)
019	PSA	055	008	Pohitaću u sklonište svoje, zbog vetra što kovitla i zbog oluje.“
019	PSA	055	009	Smeti ih, Gospode, jezik im rascepi; jer vidim nasilje i sukob u gradu.
019	PSA	055	010	Dan i noć zidine mu obilaze, u njemu su zloba i stradanje.
019	PSA	055	011	U njemu je razaranje, s trgova mu ne nestaju tlačenje i prevara.
019	PSA	055	012	Jer nije neprijatelj taj koji me vređa – ja bih to pretrpeo; ni onaj što me mrzi nije taj koji mi čini šta veliko – od njega bih se ja sakrio;
019	PSA	055	013	već ti – čovek meni ravan – prijatelj moj bliski koji me poznaje;
019	PSA	055	014	sa kim sam se rado savetovao, u Dom Božiji išao u mnoštvu.
019	PSA	055	015	Smrt neka ih zaskoči; u Svet mrtvih neka živi odu, jer je zlo tamo gde borave, u njima samima.
019	PSA	055	016	Ja ću Boga da zazovem i Gospod će da me spase.
019	PSA	055	017	Jadaću se, uzdisaću uveče, ujutro i u podne; i on moj glas čuće.
019	PSA	055	018	Otkupiće u miru dušu moju iz boja protiv mene, jer je mnogo onih što mi se protive.
019	PSA	055	019	Čuće Bog, poniziće ih onaj što stoluje od davnina; (Sela) one što se ne menjaju i koji se Boga ne boje.
019	PSA	055	020	Svoju ruku diže na one s kojima je u miru, svoj savez raskida.
019	PSA	055	021	Usta su mu meka kao maslo, a rat mu je u srcu; reči su mu od ulja mekše, a ipak su mačevi isukani.
019	PSA	055	022	Na Gospoda tovar svoj prebaci i on će te podržati; pravedniku neće dati nikad da se zatetura.
019	PSA	055	023	A ti ćeš ih, Bože, oboriti u ždrelo, u jamu; krvoloci i varalice ni polovinu svojih dana doživeti neće. A ja se u tebe uzdam.
019	PSA	056	001	Horovođi. Prema napevu: „Nema golubica u daljini.“Davidova pesma pouzdanja u Boga, kada su ga Filistejci uhvatili u Gatu. Smiluj mi se, Bože, jer me čovek gazi; od jutra do sutra napadač me ugnjetava.
019	PSA	056	002	Gaze me mrzitelji moji od jutra do sutra; jer mnogo je napadača protiv mene, Uzvišeni.
019	PSA	056	003	U dan bojazni ja ću u tebe da se uzdam.
019	PSA	056	004	U Boga, čiju reč ja slavim, u Boga se uzdam; neću da se plašim. Šta mi može puki smrtnik?
019	PSA	056	005	Od jutra do sutra reči mi izvrću, pogubno je sve što protiv mene smisle.
019	PSA	056	006	Započinju svađe, skrivaju se, na korake mi paze dok mi dušu vrebaju.
019	PSA	056	007	Zar im od krivice ima izbavljenja? U gnevu obori narode, Bože.
019	PSA	056	008	Potucanja moja izbroj, u mešinu svoju suze moje stavi; nisu li one u knjizi tvojoj?
019	PSA	056	009	Onda će moji protivnici da se vrate, ustuknuće kad zazovem; znam to, jer je Bog uz mene.
019	PSA	056	010	U Boga, čiju reč ja slavim; u Gospoda, čiju reč ja slavim;
019	PSA	056	011	u Boga se uzdam; neću da se plašim. Šta mi može puki smrtnik?
019	PSA	056	012	Na meni su, Bože, zaveti tvoji; prineću ti zahvalnice,
019	PSA	056	013	jer si dušu moju od smrti izbavio, korake moje od spoticanja; da hodam pred Bogom u svetlu života.
019	PSA	057	001	Horovođi. Davidov napev: „Ne pogubi.“Pesma pouzdanja u Boga, kada je pred Saulom pobegao u pećinu. Smiluj mi se, Bože, smiluj mi se, jer u tebi duša moja utočište traži; i u seni tvojih krila utočište tražim dok nevolje prođu.
019	PSA	057	002	Vapim Bogu Svevišnjemu, Bogu koji mi sve čini.
019	PSA	057	003	Posegnuće sa nebesa, spašće me; prekoriće tog koji me gazi; (Sela) poslaće Bog milost svoju i vernost svoju.
019	PSA	057	004	Duša mi je među lavovima, ležim među proždrljivcima; potomcima ljudi zuba ko koplja i strele, jezika kao mača oštrog.
019	PSA	057	005	Neka si uzvišen vrh nebesa, Bože; slava tvoja nek je nad svom zemljom.
019	PSA	057	006	Nozi mojoj spremili su mrežu, duša mi se povila; ispred mene jamu iskopaše i u nju sami upadoše. (Sela)
019	PSA	057	007	Srce mi je voljno, Bože, srce mi je voljno, da ti pevam, i da ti sviram!
019	PSA	057	008	Probudi se, biće moje; budite se, o, liro i harfo, ja bih zoru da probudim.
019	PSA	057	009	O, Gospode, hvaliću te među narodima, slaviću te među tuđincima.
019	PSA	057	010	Jer velika je milost tvoja; do nebesa, i do oblaka seže vernost tvoja.
019	PSA	057	011	Neka si uzvišen vrh nebesa, Bože; slava tvoja nek je nad svom zemljom.
019	PSA	058	001	Horovođi. Davidov napev: „Ne pogubi.“Pesma pouzdanja u Boga. Zar ćutanjem pravednost javljate? Sudite li podjednako potomcima ljudi?
019	PSA	058	002	Štaviše, smišljate nepravdu da je činite; rukama svojim nasilje zemljom razmeravate.
019	PSA	058	003	Zastraniše zlikovci od majčinog krila, zalutaše govornici laži od stomaka.
019	PSA	058	004	Njihov otrov nalikuje zmijskom otrovu; poput kobrinog je, što je gluva, zatvorenog uva;
019	PSA	058	005	što ne čuje glas šaptača, vračara veštog u bacanju vrački.
019	PSA	058	006	Zube im, Bože, u ustima polomi; Gospode, čeljusti lavićima skrši.
019	PSA	058	007	Nek ispare poput voda što otiču svojim putem; strele svoje nek odapnu kao da su polomljene.
019	PSA	058	008	Nek iscure poput puža koji puzi, nek su poput mrtvorođenčeta što ne vidi sunca.
019	PSA	058	009	Pre nego ti lonci osete potpalu od trnja – sirovog ilʼ svelog – biće razvejano.
019	PSA	058	010	A pravednik će se radovati kad vidi osvetu; noge će oprati u krvi zlikovca.
019	PSA	058	011	I kazaće svako: „Pravedniku stvarno plod pripada. Stvarno ima Boga koji sudi zemlji.“
019	PSA	059	001	Horovođi. Davidov napev: „Ne pogubi.“Pesma pouzdanja u Boga, kada je Saul poslao ljude da motre na Davidovu kuću i ubiju ga. Bože moj, oslobodi me od protivnika mojih; skloni me od onih što se dižu protiv mene.
019	PSA	059	002	Od zlotvora me oslobodi, od krvoloka me spasi.
019	PSA	059	003	Jer, eno, iz potaje vrebaju mi život; moćnici protiv mene pokreću nevolju, ali ne zbog prestupa, ne zbog greha moga, Gospode.
019	PSA	059	004	Bez krivice moje oni jure, spremaju se. Podigni se, susretni me i primeti!
019	PSA	059	005	A ti, Gospode, Bože nad vojskama, Bože Izrailjev, probudi se da sve narode kazniš; ne smiluj se nijednom zlotvoru zlobnom. (Sela)
019	PSA	059	006	Uveče se vraćaju, poput pseta reže i šunjaju oko grada.
019	PSA	059	007	Eno, ustima brbljaju, a mačevi im na usnama, jer [govore]: „Ko još sluša?“
019	PSA	059	008	A ti im se, o, Gospode, smeješ; ti se rugaš svim tim narodima.
019	PSA	059	009	Ti si moja snaga, tebe iščekujem; jer Bog je moj zaklon.
019	PSA	059	010	Bog milosti će me sresti, daće mi Bog da likujem nad mrziteljima svojim.
019	PSA	059	011	Ne ubij ih, da moj narod zaboravio ne bi; snagom svojom rasprši ih i obori, Gospode, štite naš.
019	PSA	059	012	Za grehe svojih usta i reč usana svojih, neka budu uhvaćeni u svome ponosu, zbog kletve i laži što iznose.
019	PSA	059	013	Satri ih u gnevu, satri da ih nema, pa da narod shvati da Bog vlada u Jakovu do krajeva zemlje. (Sela)
019	PSA	059	014	Uveče se vraćaju, poput pseta reže i šunjaju oko grada.
019	PSA	059	015	Raspršeni lutaju za jelom, noć probdeju ako nisu siti.
019	PSA	059	016	A ja ću da pevam o tvojoj sili, veseliću se jutrom zbog milosti tvoje; jer si moj zaklon, utočište u danu nevolje.
019	PSA	059	017	Silo moja, slavopoj ti pevam; jer Bog je moj zaklon, Bog milosti moje.
019	PSA	060	001	Horovođi. Prema „Ljiljanima“. Svedočenja. Davidova pesma pouzdanja u Boga. Za pouku: kada se borio protiv Aram-Naharajima i Aram-Sove i kada se Joav vratio, pa u Slanoj dolini pobio dvanaest hiljada Edomaca. Odbacio si nas, Bože, srušio nas, razgnevio se. Oporavi nas!
019	PSA	060	002	Ti si zemlju uzdrmao, rascepao si je; raseline njene spoji jer je uzdrmana.
019	PSA	060	003	Pustio si da tvoj narod vidi strahotu, primorao da pijemo vino što opija.
019	PSA	060	004	Zastavu si bogobojaznima dao da se zbog istine razvije. (Sela)
019	PSA	060	005	Desnicom nas svojom spasi, usliši nas, pa da tvoji miljenici izbavljeni budu.
019	PSA	060	006	U svom Svetilištu Bog je objavio: „Zaklicaću, podeliću Sihem, premeriću dolinu Sokota.
019	PSA	060	007	Moj je Galad, moj je Manasija; Jefrem mi je kaciga na glavi, a Juda mi carsko žezlo.
019	PSA	060	008	Moav mi je korito za pranje, na Edom sam bacio sandalu; Filistejo, zbog mene usklikni!“
019	PSA	060	009	Ko će mene da otprati u grad utvrđeni? A na Edom ko će me povesti?
019	PSA	060	010	Nećeš li ti, o, Bože, koji si nas odbacio, pa s vojskama našim, Bože, više ne koračaš?
019	PSA	060	011	Pomoć daj nam ispred protivnika, uzalud je ljudsko izbavljenje.
019	PSA	060	012	Silno ćemo stupati sa Bogom, izgaziće naše protivnike!
019	PSA	061	001	Horovođi na žičanim instrumentima. Davidov. Bože, čuj moj vapaj; molitvu mi dobro počuj.
019	PSA	061	002	Ja te zovem sa krajeva zemlje dok mi srce klone; povedi me na stenu od mene višu.
019	PSA	061	003	Jer ti si mi utočište, moćna kula ispred protivnika.
019	PSA	061	004	U šatoru tvome doveka bih da prebivam, utočište da mi bude zaklon tvojih krila. (Sela)
019	PSA	061	005	Jer ti si, Bože, čuo zavete moje; dao si mi nasledstvo onih koji strepe od imena tvoga.
019	PSA	061	006	Caru dane na dane nadodaj, godina njegovih neka bude od naraštaja do naraštaja.
019	PSA	061	007	Neka ga ima doveka pred Bogom, odredi mu i milost i vernost, neka ga čuvaju.
019	PSA	061	008	Imenu ću tvome zato slavopoj da pevam doveka; da ispunim zavete svoje dan za danom.
019	PSA	062	001	Horovođi. Za Jedutuna. Psalam Davidov. Samo u Bogu duša moja počiva, od njega je spasenje moje.
019	PSA	062	002	Samo on je stena moja i spasenje moje; zaklon moj, ništa mene neće uzdrmati.
019	PSA	062	003	Dokle ćete se obrušavati na čoveka? Pobiće vas, sve vas, poput zida nakrivljenog i ograde polegnute.
019	PSA	062	004	Zacelo, dogovoriše se sa visina njegovih da ga obore. Oni vole laž, pa ustima svojim blagosiljaju, a nutrinom svojom proklinju. (Sela)
019	PSA	062	005	Samo se u Bogu smiri, dušo moja, jer je od njega nadanje moje.
019	PSA	062	006	Samo on je stena moja i spasenje moje; zaklon moj, mene neće uzdrmati.
019	PSA	062	007	Od Boga je spasenje moje i slava moja; stena snage moje, utočište moje je u Bogu.
019	PSA	062	008	U njega se uzdaj uvek, narode; pred njim srce svoje izlivajte, Bog je naše utočište. (Sela)
019	PSA	062	009	Samo su dah potomci ljudi, laž su potomci čovekovi; na terazijama mereni zajedno oni su od daha lakši.
019	PSA	062	010	Ne uzdajte se u otimačinu i u grabež taštu nadu ne stavljajte; a bogatstvo kada se umnoži, srcem se za njega ne vezujte.
019	PSA	062	011	Bog je jedno objavio, a dve stvari ja sam čuo: da je (sila) jedino Božija,
019	PSA	062	012	da je milost jedino Gospodnja; jer, ti uzvraćaš čoveku po delu njegovom.
019	PSA	063	001	Psalam Davidov. Kada je bio u judejskoj pustinji. Bože, moj Bog ti si i ja tebe tražim. Moja je duša tebe žedna, telo je moje tebe željno, u zemlji suvoj, ogoljenoj i bezvodnoj.
019	PSA	063	002	Zaista, u Svetinji sam te video, gledao ti i silu i slavu.
019	PSA	063	003	Milost je tvoja bolja od života, usne moje veličaće tebe.
019	PSA	063	004	Zato ću te blagosiljati kroz život svoj, u ime ću tvoje podizati ruke svoje.
019	PSA	063	005	Sita će mi biti duša ko od sala i obilja; sa veseljem na usnama usta moja proslavljaće te.
019	PSA	063	006	Na postelji svojoj setim te se, o stražama noćnim razmišljam o tebi.
019	PSA	063	007	Jer si ti pomoć moja u senci krila tvojih ja se veselim.
019	PSA	063	008	Uz tebe mi je duša prionula, desnica me tvoja podržava.
019	PSA	063	009	A oni žude da mi dušu upropaste, oni će otići u dubine zemlje.
019	PSA	063	010	Biće predani maču, biće hrana lisicama.
019	PSA	063	011	A car će se u Bogu veseliti, hvaliće se svako ko se njime zakune, jer će se zatvoriti usta onima što govore laži.
019	PSA	064	001	Horovođi. Psalam Davidov. Čuj, o, Bože, glas moj, žalopojku moju; od strahote protivnika život mi sačuvaj.
019	PSA	064	002	Zakloni me od spletki zlotvora, od halabuke počinitelja zlobe.
019	PSA	064	003	Jezike svoje poput mača oni oštre, odapinju strele svoje – reči zajedljive –
019	PSA	064	004	da iz skrivenih mesta gađaju čoveka bez mane; i najednom gađaju ga i straha nemaju.
019	PSA	064	005	Sokole se među sobom na zle stvari, dogovaraju se da prikriju klopke, pa govore: „Ko će da ih vidi?“
019	PSA	064	006	Spliću nepravdu: „Smislili smo! Spletka je spletena.“Duboki su čovekova nutrina i srce.
019	PSA	064	007	Ali Bog će ih strelom gađati i najednom ranjeni će biti.
019	PSA	064	008	O svoj jezik sapleće se, zadrhtaće svako ko ih gleda;
019	PSA	064	009	prepašće se sav rod ljudski, objaviće delo Božije i njegovo delo razmatraće.
019	PSA	064	010	Radovaće se pravednik u Gospodu, u njemu će utočište naći, pa će se hvaliti svako srca čestitoga.
019	PSA	065	001	Horovođi. Psalam Davidov. Pesma. Bože, na Sionu te hvala očekuje, tebi dani zavet ispunjen će biti.
019	PSA	065	002	Tebi, što čuješ molitvu, svaki čovek stiže.
019	PSA	065	003	Krivice me nadvladaše, ti oprosti prestupe nam naše.
019	PSA	065	004	Kako je blažen izabranik, onaj kog privučeš, što prebiva u tvojim dvorištima. Siti bili od dobara Doma tvoga, od tvog svetog hrama.
019	PSA	065	005	Čudesnim i pravednim delima si nas uslišio, Bože spasenja našeg, pouzdanje svih krajeva zemlje i mora dalekih.
019	PSA	065	006	Ti si snagom svojom osnovao gore, silom si se opasao.
019	PSA	065	007	Ti stišavaš huk mora, huk talasa njihovih i vrevu naroda.
019	PSA	065	008	Preplašiše se od čudesa tvojih stanovnici svih krajeva; i jutro i veče od radosti kliču.
019	PSA	065	009	Zemljom prolaziš i natapaš je; izobilno ti je gizdaš potocima Božijim punim vode; za žito se njeno brineš. Eto, to si tako uredio.
019	PSA	065	010	Brazde joj natapaš, oranje joj poravnavaš; pljuskovima omekšavaš i njen urod blagosiljaš.
019	PSA	065	011	Godinu si okrunio urodom svojim, staze tvoje kipe izobiljem.
019	PSA	065	012	Bujaju pašnjaci pustinjski, veseljem se brda opasuju.
019	PSA	065	013	Stadima se oblače pašnjaci, doline se ogrću pšenicom, pa pevaju, pa još usklikuju.
019	PSA	066	001	Horovođi. Psalam. Pesma. Kliči Bogu, zemljo sva!
019	PSA	066	002	Pevajte slavi njegovog imena; slavu mu i hvalu dajte.
019	PSA	066	003	Recite Bogu: „Kako su strašna dela tvoja! Zbog velike sile tvoje pred tobom puze tvoji protivnici.
019	PSA	066	004	Sva ti se zemlja klanja; slavopoj pevaju tebi, slavopoj pevaju imenu tvome.“Sela
019	PSA	066	005	Dođite i vidite dela Božija, strašna dela prema potomcima ljudi.
019	PSA	066	006	On od mora čini suvu zemlju, pa su vode pregazili nogom; hajde da se tamo radujemo njemu.
019	PSA	066	007	Snagom svojom on doveka vlada; njegove oči na narode motre, pa dušmani nek se ne uzdižu. (Sela)
019	PSA	066	008	Blagosiljaj našeg Boga, narode, nek se čuje glas hvale o njemu;
019	PSA	066	009	o njemu koji nam život u dušu stavi i ne dade nogama našim da posrnu.
019	PSA	066	010	Oprobao si nas, Bože, pretopio nas kao srebro što se topi.
019	PSA	066	011	U mrežu si nas doveo, teret si nam na bedra stavio.
019	PSA	066	012	Pustio si da nam čovek vrat zajaše, prošli smo i kroz vatru i kroz vodu, ali si nas doveo do izobilja.
019	PSA	066	013	Ući ću sa svespalnicama u Dom tvoj; ispuniću što sam ti se zavetovao,
019	PSA	066	014	što su usne moje izustile, i što su mi usta u nevolji mojoj rekla.
019	PSA	066	015	Prineću ti tovnu stoku na svespalnicu sa kadom ovnova; prineću ti i junce i jarce. (Sela)
019	PSA	066	016	Dođite i slušajte, vi koji se Boga bojite, reći ću vam šta je duši mojoj učinio.
019	PSA	066	017	Njemu sam vapio ustima svojim, moj ga je jezik uzdizao.
019	PSA	066	018	Da sam zlobu u svom srcu pazio, ne bi me Gospod uslišio.
019	PSA	066	019	Zaista je Gospod čuo, na zov molitve moje se osvrnuo.
019	PSA	066	020	Blagosloven da je Bog što molitvu moju nije uklonio, a ni milost svoju od mene.
019	PSA	067	001	Horovođi, uz žičane instrumente. Psalam. Pesma. Smilovao nam se Bog i blagoslovio nas, licem svojim obasjao nas; (Sela)
019	PSA	067	002	da bi se na zemlji znalo za put tvoj, za spasenje tvoje u svim narodima.
019	PSA	067	003	Nek te hvale narodi, o, Bože, nek te hvale svi narodi.
019	PSA	067	004	Neka se raduju i nek se vesele ljudi, jer pravedno sudiš narodima i vodiš ljude na zemlji. (Sela)
019	PSA	067	005	Nek te hvale narodi, o, Bože, nek te hvale svi narodi.
019	PSA	067	006	Zemlja rađa svojim plodovima; blagoslovio nas Bog, Bog naš.
019	PSA	067	007	Blagoslovio nas Bog da bi ga se bojali svi krajevi zemlje.
019	PSA	068	001	Horovođi. Davidov. Psalam. Pesma. Neka Bog ustane, neka se raziđu njegovi dušmani! Neka se razbeže pred njim oni što ga mrze!
019	PSA	068	002	Razvej ih poput dima razvejanog; nek propadnu zlikovci pred Bogom kao vosak istopljen u vatri.
019	PSA	068	003	A pravedni neka se raduju, nek pred Bogom kliču, nek likuju u veselju.
019	PSA	068	004	Pevajte Bogu, pevajte slavopoj njegovom imenu; uzdignite onog što na oblacima jaše. Njegovo je ime Gospod, uskliknite pred njim.
019	PSA	068	005	Otac siročadi i sudija udovica – to je Bog u svom svetom Prebivalištu.
019	PSA	068	006	Bog usamljenima daje da u kući žive, zatočene vodi blagostanju, a buntovnici boraviće u sparušenoj zemlji.
019	PSA	068	007	Bože, kad si išao ispred svog naroda, kada si stupao pustinjom, (Sela)
019	PSA	068	008	zemlja se tresla, nebesa su pljuštala, pred Bogom, Bogom sinajskim, pred Bogom, Bogom Izrailjevim.
019	PSA	068	009	Bože, obilje si kiše poslao nasledstvu svome; umorno je ono bilo, a ti si ga ojačao.
019	PSA	068	010	Živalj tvoj se onde nastanio, snabdevaš ubogog dobrima svojim, Bože.
019	PSA	068	011	Gospod objavljuje, a žena što nose vesti veliko je mnoštvo.
019	PSA	068	012	Carevi i vojske beže li beže, a lepotica kuće plen razdeljuje.
019	PSA	068	013	Ako i legneš između torova, ti si golubica krila obloženih srebrom, i perja svetlucavo zlatnog.
019	PSA	068	014	Kad Svemoćni rasprši careve u zemlji, pade sneg na Salmonu.
019	PSA	068	015	Gora Božija vasanska je gora, gora s vrhovima vasanska je gora.
019	PSA	068	016	Zašto zavidno gledate, o, gore, vrhove gore koju Bog želi za boravište svoje; gde će Gospod zacelo doveka da prebiva?
019	PSA	068	017	Božijih je kola na hiljade, na mnoge hiljade; a Gospod je među njima, na Sinaju, u svetosti.
019	PSA	068	018	Ti se pope na visinu, povede roblje silno, primi darove od ljudi, pa čak i od buntovnika; da prebivaš tamo, Gospode Bože.
019	PSA	068	019	Blagosloven da je Gospod, što terete naše dan za danom nosi, Bog našeg spasenja. (Sela)
019	PSA	068	020	Bog naš Bog je dela spasonosnih, od Gospoda Boga izbavljenje je od smrti.
019	PSA	068	021	Zacelo će Bog razbiti glavu svojih protivnika, i kosmato teme onog koji živi u svojim gresima.
019	PSA	068	022	Gospod kaže: „Sa Vasana vratiću ih, iz dubina mora vratiću ih,
019	PSA	068	023	pa da ti noga gaca u krvi i jezik tvojih pasa dobije svoj deo od tvojih protivnika.“
019	PSA	068	024	Videše povorke tvoje, Bože; povorke Boga moga, moga cara ka Svetinji.
019	PSA	068	025	Napred su išli pevači, potom svirači, a u sredini su devojke udarale daire.
019	PSA	068	026	Blagosiljajte u zborovima Boga Gospoda, vi sa vrela Izrailjeva!
019	PSA	068	027	Eno, mladi Venijamin predvodi ih, glavari Jude sa mnoštvom, glavari Zavulona i glavari Neftalima.
019	PSA	068	028	Tvoj Bog snagu ti je odredio; pokaži snagu svoju, Bože, što si za nas delovao.
019	PSA	068	029	Zbog tvog Doma u Jerusalimu carevi će ti darove donositi.
019	PSA	068	030	Zapreti zverima u trsci, krdu bikova među teladima naroda; pa nek se ponize i donesu komade srebra, a on će rasuti narode što u ratu uživaju.
019	PSA	068	031	Doći će izaslanici iz Egipta, Kuš žurno pruža ruke svoje Bogu.
019	PSA	068	032	O, carstva zemaljska, pevajte Bogu; pevajte slavopoj Gospodu; (Sela)
019	PSA	068	033	onome što jaše nebom, drevnim nebesima! Eno, on tutnji glasom svojim, glasom silnim.
019	PSA	068	034	Prepoznajte silu Božiju nad Izrailjem, veličanstvo njegovo i njegovu silu u nebesima.
019	PSA	068	035	Ti si strašan, Bože, u Svetilištu svome; Bog Izrailjev sam daje silu i snagu narodu. Blagosloven da je Bog!
019	PSA	069	001	Horovođi. Napev: „Ljiljani“. Davidov Spasi me, o, Bože, dođoše do grla vode!
019	PSA	069	002	Potonuo sam u blato duboko, a nigde oslonca; dospeo sam u vode duboke, bujica me zahvatila.
019	PSA	069	003	Klonuo sam zovući te, promuče mi grlo; oči su mi usahnule čekajući Boga moga.
019	PSA	069	004	Brojniji su ti što me bez razloga mrze od kose na glavi mojoj, ti moćnici što bi da me zbrišu, bezrazložni protivnici. Vraćam, a ukrao nisam.
019	PSA	069	005	Ludost moju ti poznaješ, Bože; gresi moji skriveni ti nisu.
019	PSA	069	006	Neka se zbog mene ne postide oni koji u tebe nadu svoju polažu, Gospode, Bože nad vojskama. Neka se zbog mene ne osramote oni koji te traže, Bože Izrailjev.
019	PSA	069	007	Jer ja zbog tebe trpim prezir, lice moje prekrila je bruka.
019	PSA	069	008	Braći svojoj neznanac postadoh, tuđinac sam deci moje majke.
019	PSA	069	009	Izjeda me revnost za tvoj Dom. Uvrede onih koji tebe vređaju, pale su na mene.
019	PSA	069	010	Plakao sam i postio, i to mi je na prezir bilo.
019	PSA	069	011	Za odeću sebi kostret ogrnuh, i postadoh ruglo za njih.
019	PSA	069	012	O meni pričaju oni što sede na gradskim vratima i pevaju pesme pijanice.
019	PSA	069	013	A ja se samo tebi molim, o, Gospode, u vreme povoljno; Bože, usliši me po obilnom tvome smilovanju, po vernosti svog spasenja.
019	PSA	069	014	Iz blata me oslobodi, ne daj da potonem; oslobodi me od onih što me mrze, od dubokih voda.
019	PSA	069	015	Bujica vode nek me ne zahvati, nek me ne proguta dubina i ždrelo njeno nada mnom ne zatvori se.
019	PSA	069	016	Usliši me, Gospode, jer je dobra milost tvoja; po golemom milosrđu svome na mene se osvrni.
019	PSA	069	017	Lice svoje od svog sluge ne sakrivaj, jer sam na mukama; pohitaj, usliši me.
019	PSA	069	018	Priđi bliže duši mojoj, otkupi je; radi mojih protivnika, izbavi me.
019	PSA	069	019	Ti znaš da sam prezren, osramoćen i obrukan; pred tobom su svi dušmani moji.
019	PSA	069	020	Prezir mi je srce slomio, razboleh se; žudeo sam za utehom – nikog niotkuda; za utešiteljima – našao ih nisam.
019	PSA	069	021	Pelen su mi u hranu stavili, sirće su mi žednom dali da pijem.
019	PSA	069	022	Nek im sto postane zamka, odmazda i klopka;
019	PSA	069	023	nek im oči potamne, da ne vide, i leđa im se zauvek pogrbe.
019	PSA	069	024	Srdžbu svoju na njih izlij, jarka ljutnja tvoja neka ih sustigne.
019	PSA	069	025	Tabor nek im opustoši; ne živeo niko u njihovim šatorima.
019	PSA	069	026	Jer oni gone one što si udario i javljaju jade onih koje si ranio.
019	PSA	069	027	Krivicu im na krivicu dodaj, da ne uđu u pravednost tvoju.
019	PSA	069	028	Izbrisani bili iz Knjige života, da sa pravednima ne budu zapisani.
019	PSA	069	029	A ja sam siromah, u bolovima sam; spasenje tvoje, Bože, neka me zaštiti.
019	PSA	069	030	Ime Božije pesmom ću da slavim, veličaću ga hvalospevom.
019	PSA	069	031	To će biti Gospodu milije od vola i od bika, rogatog papkara.
019	PSA	069	032	Videće to ponizni, radovaće se; vi, što Boga tražite, nek vam srce bude živo.
019	PSA	069	033	Jer uboge Gospod čuje, ne prezire zatočene svoje.
019	PSA	069	034	Nek ga slave nebesa, zemlja, mora i sve što se u njima kreće.
019	PSA	069	035	Jer Sion će Bog da spase, sazidaće judejske gradove; i oni će ih zaposesti i živeće tamo.
019	PSA	069	036	I potomci njegovih sluga to će da naslede, i oni što ime njegovo vole boraviće tamo.
019	PSA	070	001	Horovođi. Davidov. Za spomen. Bože, izbavi me! U pomoć mi požuri, Gospode!
019	PSA	070	002	Neka se postide, neka se osramote ti što mi o glavi rade. Neka se povuku u sramoti, neka budu poniženi ti što im je mila nevolja moja.
019	PSA	070	003	Nek ustuknu zbog sramote svoje ti što dovikuju: „Aha! Aha!“
019	PSA	070	004	Nek likuju i nek se raduju u tebi svi koji te traže; neka uvek govore oni što spasenje tvoje vole: „Velik je Bog!“
019	PSA	070	005	A ja sam siromah i ubog, Bože, požuri k meni. Ti si moja pomoć i moj izbavitelj. O, Gospode, ne oklevaj!
019	PSA	071	001	U tebi je utočište moje, Gospode; o, da se nikad ne postidim.
019	PSA	071	002	Oslobodi me po svojoj pravednosti i izbavi me, prigni uho svoje k meni i spasi me.
019	PSA	071	003	Budi mi stena prebivališta kojoj uvek dolazim; spasenje moje ti si zapovedio, jer si moja stena i tvrđava.
019	PSA	071	004	Izbavi me, Bože moj, iz ruke zlikovačke, od ruke prestupnika i okrutnoga.
019	PSA	071	005	Jer, ti si moja nada, o, Bože Gospode, pouzdanje si mi od mladosti moje.
019	PSA	071	006	Na tebe se oslanjam od utrobe, iz krila majke moje si me izvukao; slaviću te neprestano.
019	PSA	071	007	Poput znaka postao sam mnogima, a ti si mi utočište jako.
019	PSA	071	008	Usta si mi slavom svojom ispunio i krasotom svojom od jutra do sutra.
019	PSA	071	009	Ne odbaci me u doba starosti, kad mi snaga klone ne zaboravi me.
019	PSA	071	010	Jer o meni govore protivnici moji, oni što mi život vrebaju zajedno se savetuju.
019	PSA	071	011	Kažu: „Bog je njega ostavio! Gonite ga, uhvatite, jer izbavitelja nema!“
019	PSA	071	012	Bože, od mene se ne udaljuj! O, moj Bože, požuri mi u pomoć!
019	PSA	071	013	Neka se postide i neka propadnu tužitelji moje duše; i prezir i bruka nek pokriju one koji mi o glavi rade.
019	PSA	071	014	A ja ću uvek da se nadam, sve više i više slaviću te.
019	PSA	071	015	Usta će moja o pravednosti tvojoj da govore, o delima tvog spasenja od jutra do sutra, jer im broja ne znam.
019	PSA	071	016	U moćnim delima Boga Gospoda ja ću doći, tvoju pravednost ću spominjati, samo tvoju.
019	PSA	071	017	Od mladosti moje, Bože, ti si me učio; i čudesa tvoja dosad javljao sam.
019	PSA	071	018	Čak i kada ostarim i osedim, Bože, ne ostavljaj me, dok ti silu ne objavim naraštaju novom; silu tvoju svakom što dolazi.
019	PSA	071	019	Pravednost je tvoja, Bože, do visina, velika si dela učinio; ko je poput tebe, Bože?
019	PSA	071	020	Ti – dao si da gledam mnoge nevolje i muke – ti ćeš mi opet obnoviti život; iz dubina zemlje podićeš me opet.
019	PSA	071	021	Ti ojačaj dostojanstvo moje i ponovo uteši me.
019	PSA	071	022	I ja ću harfom da te hvalim zbog vernosti tvoje; Bože moj, sviraću ti na liri, Svetitelju Izrailjev.
019	PSA	071	023	Klicaće radosno usne moje, jer ću ti svirati, i duša moja što si je otkupio.
019	PSA	071	024	I moj će jezik od jutra do sutra pričati o tvojoj pravednosti; jer će se postideti, jer će se osramotiti ti što mi o glavi rade.
019	PSA	072	001	Solomonu. O, Bože, propise svoje caru podaj i pravednost svoju sinu carevome!
019	PSA	072	002	Nek narodu tvome on pravedno sudi i siromasima prema propisima.
019	PSA	072	003	Neka gore narodu mir donesu i brda pravednost.
019	PSA	072	004	On će siromasima da sudi, deci ubogih pobedu daće i skršiće tlačitelja.
019	PSA	072	005	Bojaće te se ljudi dok je sunca i meseca, od roda do roda.
019	PSA	072	006	Spustiće se kao kiša na košenu travu i poput pljuskova natapaće zemlju.
019	PSA	072	007	U njegovim danima procvetaće pravednik i obilje mira dok meseca bude bilo.
019	PSA	072	008	Vladaće od mora do mora i od reke do krajeva gde zemlja prestaje.
019	PSA	072	009	Kleknuće pred njim pustinjska plemena, protivnici njegovi lizaće prašinu.
019	PSA	072	010	Prineće mu prinos carevi tarsiski i ostrvski; carevi Save i Seve danak će da daju.
019	PSA	072	011	Pokloniće mu se svi carevi, svi narodi služiće mu.
019	PSA	072	012	Jer on će da izbavi ubogog što za pomoć vapi, i siromaha bez pomoći niotkuda.
019	PSA	072	013	Poštedeće slabog i ubogog, živote ubogih spasti.
019	PSA	072	014	Od tlačenja i nasilja život njihov otkupiće, očima njegovim krv njihova dragocena će biti.
019	PSA	072	015	Živ nek bude! Nek mu daju od zlata savskoga; neka stalno za njega se mole, od jutra do sutra blagosiljaju ga.
019	PSA	072	016	Nek pšenicom obiluje zemlja, nek se rod njegov povija na vrhu gora, kao na Livanu; nek procveta narod iz gradova ko trava zemaljska.
019	PSA	072	017	Njegovo ime nek bude doveka, neka traje dokle je i sunca. Nek u njemu svi narodi blagoslove se i blaženim nek ga nazivaju.
019	PSA	072	018	Blagosloven bio Gospod Bog, Bog Izrailja, on jedini čudesa čini.
019	PSA	072	019	I blagosloveno doveka bilo njegovo slavno ime, nek svu zemlju slava mu ispuni.
019	PSA	072	020	Dovršiše se molitve Davida, sina Jesejevog.
019	PSA	073	001	Psalam Asafov. Zacelo je Bog dobar Izrailju, i onima čije srce je bez mane.
019	PSA	073	002	Što se mene tiče, zamalo mi noge nisu zašle s puta; koraci se moji skoro isklizaše.
019	PSA	073	003	Jer sam zavideo bahatima gledajući blagostanje zlikovaca.
019	PSA	073	004	Eto, strepnju od smrti nemaju, telo im je zadriglo.
019	PSA	073	005	Ljudske muke ne poznaju, ne stradaju sa ljudima.
019	PSA	073	006	Nadmenost je zato njima kao ogrlica, ogrće ih odeća nasilja.
019	PSA	073	007	Od debljine oči svoje izbečiše, zlo im srce za granicu ne zna.
019	PSA	073	008	Ismevaju se, govore zlobno i nasiljem prete ponosito.
019	PSA	073	009	Njihova su usta okrenuta nebesima, a njihov jezik zemljom šeta.
019	PSA	073	010	Zato im se njihov narod vraća i obilje vode ispijaju.
019	PSA	073	011	I govore: „Kako bi Bog znao? Postoji li znanje Svevišnjega?“
019	PSA	073	012	Gle, takvi su zlikovci: spokojni doveka i bogatstvo gomilaju!
019	PSA	073	013	Zacelo sam uzalud svoje srce čistim očuvao, svoje ruke nevinošću očistio!
019	PSA	073	014	Od jutra do sutra ojađen sam bio, jutra su mi donosila kaznu.
019	PSA	073	015	A da sam kazao da ću i ja tako da pričam, izneverio bih naraštaj tvoje dece.
019	PSA	073	016	Razmišljao sam da razaznam ovo, i očima mojim to je mučno bilo;
019	PSA	073	017	dok nisam ušao u Božije Svetilište, i shvatio njihov svršetak.
019	PSA	073	018	Zacelo ih stavljaš na klizavo mesto, obaraš ih u ruine.
019	PSA	073	019	Kako su opustošeni, u trenu su okončali i naglom strahotom dokrajčeni!
019	PSA	073	020	Oni su poput sna kada se neko probudi. O, Gospode, kada se probudiš, lik njihov prezrećeš.
019	PSA	073	021	Kada ogorčeno beše srce moje i nutrina moja beše probodena,
019	PSA	073	022	bez pameti i bez znanja sam bio, pred tobom sam bio životinja.
019	PSA	073	023	Ipak sam ja sa tobom stalno, ti mi držiš desnu ruku.
019	PSA	073	024	Savetom me svojim vodiš, naposletku ćeš me u slavu uzeti.
019	PSA	073	025	Koga ja imam na nebesima? Pored tebe na zemlji mi ništa milo nije.
019	PSA	073	026	Neka mi okopne i telo i srce, Bog je doveka stena moga srca i baština moja.
019	PSA	073	027	Gle, eno propašće oni od tebe daleki, ti satireš svakog ko ti je neveran.
019	PSA	073	028	Što se mene tiče, dobra mi je Božija blizina. U Gospodu Bogu sebi načiniću utočište i sva dela tvoja objaviću.
019	PSA	074	001	Asafova poučna pesma. Zašto si nas, o, Bože, odbacio doveka? Zašto da se jarost tvoja puši na stado tvoje paše?
019	PSA	074	002	Priseti se svoje zajednice što si je od davnina stekao, plemena svoga nasledstva koje si otkupio – gore Sion na kojoj si prebivao.
019	PSA	074	003	Korake svoje okreni ka ruinama večnim, svemu čemu je naudio protivnik u Svetinji.
019	PSA	074	004	Dušmani tvoji riču usred tvog mesta sastanka, postaviše zastave svoje za znakove.
019	PSA	074	005	Poznati su kao čovek što sekiru na šipražje diže;
019	PSA	074	006	i onda sekirom i polugama sve rezbarije lomi.
019	PSA	074	007	Svetilište tvoje do tla spališe, opoganiše Prebivalište imena tvog.
019	PSA	074	008	U srcu su svome rekli: „Hajde da ih sasvim potlačimo!“Spalili su sva Božija mesta sastanka u zemlji.
019	PSA	074	009	A naše znakove videli nismo, ni proroka još nema, i nikoga s nama ko bi znao – dokle?
019	PSA	074	010	Dokle će se, o, Bože, rugati dušmanin? Hoće li protivnik doveka tvoje ime da prezire?
019	PSA	074	011	Zašto ruku svoju, baš svoju desnicu, povlačiš? Iz nedara svojih izvuci je i satri ih!
019	PSA	074	012	A Bog car moj je od davnina, posred zemlje spasonosna dela čini.
019	PSA	074	013	Silom svojom ti si more razdelio, u vodama smrskao si glave morskim nemanima.
019	PSA	074	014	Levijatanu si glave razdrobio, narodima uz obalu za hranu si ga dao.
019	PSA	074	015	Ti si dao da nabuja i vrelo i potok, ti si nepresušne presušio reke.
019	PSA	074	016	Tvoj je dan, baš kao i noć; ti si postavio i mesec i sunce.
019	PSA	074	017	Ti si zemlji odredio svaku među; i leto i zimu načinio ti si.
019	PSA	074	018	Seti se tog protivnika koji te prezire, Gospode, i bezumnih što preziru ti ime.
019	PSA	074	019	Ne daj zveri život golubice svoje, doveka ne zaboravi na život svojih siromaha.
019	PSA	074	020	Pogledaj na savez, jer se mračni krajevi zemlje napuniše mestima nasilja.
019	PSA	074	021	Ne daj ugnjetenom da se ponižen vrati, neka ime tvoje slave i siromah i ubogi.
019	PSA	074	022	Ustani, o, Bože, svoj slučaj odbrani! Seti se prezira bezumnog prema tebi od jutra do sutra.
019	PSA	074	023	Ne zaboravi glas dušmana svojih, poklič što se neprestano diže, onih što se protiv tebe bune.
019	PSA	075	001	Horovođi. Napev: „Ne pogubi“. Psalam Asafov. Pesma. Hvalimo te, Bože, hvalimo te, jer nam je ime tvoje blisko; čudesa tvoja spominje narod.
019	PSA	075	002	„Ja određujem zakazano vreme, ja podjednako sudim.
019	PSA	075	003	Rastapa se zemlja i sav njezin živalj, a ja stubove njene postavljam. (Sela)
019	PSA	075	004	Bahatima kažem:’Nemojte se bahatiti’; i zlikovcima:’Rog svoj ne dižite.
019	PSA	075	005	Rog svoj u visine ne dižite, drsko ne pričajte.’“
019	PSA	075	006	Jer uzdizanje ne dolazi ni sa zapada, ni sa istoka, ni iz pustinje;
019	PSA	075	007	već je Bog sudija: jednog ruši, jednog diže.
019	PSA	075	008	Eno, čaša je u Gospodnjoj ruci i vino puno začina se peni. I izliće iz nje, i zaista će piti, do taloga iskapiće je svi zemaljski zlikovci.
019	PSA	075	009	O tome ću doveka da javljam, pevaću pohvale Bogu Jakovljevom!
019	PSA	075	010	„Sve rogove zlikovačke ja ću da izlomim, a rogovi pravednika uzdignuti biće.“
019	PSA	076	001	Horovođi, uz žičane instrumente. Asafov psalam. Pesma. Bog je poznat u Judi, ime mu je uzvišeno u Izrailju!
019	PSA	076	002	Salim mu je konak, na Sionu mu stan.
019	PSA	076	003	Tamo je slomio strelu zapaljenu, štit i mač i sprave ratničke. (Sela)
019	PSA	076	004	Ti blistaš, slavniji si od tih brda sa plenom.
019	PSA	076	005	Ljudi hrabrog srca su oplenjeni, pozaspaše; jaki ljudi, alʼ ni ruku da podignu.
019	PSA	076	006	Zaspaše doveka od pokliča tvoga, o, Bože Jakovljev, i konj i konjanik!
019	PSA	076	007	Ti! Ti si strašan! Kad se gneviš, ko pred tobom može da opstane?
019	PSA	076	008	Sa nebesa ti sud javljaš. Zemlja se preplaši, onemi,
019	PSA	076	009	kad ustaje Bog da sudi i da spase sve ponizne na zemlji. (Sela)
019	PSA	076	010	Proslavljaš se i ljudskim gnevom, opasuješ se preživelima od gneva.
019	PSA	076	011	Zavetujte se i zavete izvršite Gospodu, svome Bogu; svi koji su oko njega, nek Strašnome dar donesu!
019	PSA	076	012	Vladarima on duh obara, od njega strepe carevi zemaljski!
019	PSA	077	001	Horovođi. Za Jedutuna od Asafa. Psalam. Glas svoj Bogu dižem, glasom svojim vapim Bogu i on me usliši!
019	PSA	077	002	U danu nevolje svoje Gospoda sam tražio, ruke neumorno noću sam pružao. Ali duša moja neće utehu!
019	PSA	077	003	Spominjem Boga i jecam, jadam se, a duh mi malakše. (Sela)
019	PSA	077	004	Kapke očne ne daš mi da sklopim! Nemiran sam, da pričam ne mogu.
019	PSA	077	005	Mislim na minule dane i godine davne.
019	PSA	077	006	Noću se sećam svoje pesme pa srcem svojim razmišljam i duhom svojim ispitujem.
019	PSA	077	007	Odbacuje li Gospod doveka? Zar se neće opet prikloniti?
019	PSA	077	008	Je li mu ljubav doveka iščezla? Je li propalo obećanje dano naraštaju svakom?
019	PSA	077	009	Zar je Bog zaboravio da se smiluje ili je milosrđe svoje u svom gnevu ugušio? (Sela)
019	PSA	077	010	Rekao sam: „Ovo je moja rana – desnica Svevišnjeg više nije ista!“
019	PSA	077	011	Spominjem dela Gospodnja, čuda tvoja od starina pamtim.
019	PSA	077	012	Na sva dela tvoja mislim, razmatram to što si učinio!
019	PSA	077	013	O, Bože, u Svetinji je put tvoj! Koji je bog velik poput Boga našeg?!
019	PSA	077	014	Ti si Bog što čudesa činiš, silu svoju obznanjuješ među narodima.
019	PSA	077	015	Svoj si narod otkupio snagom svojom, sinove Jakova i Josifa. (Sela)
019	PSA	077	016	Kad te vode ugledaše, Bože, kad te vode ugledaše, skupiše se, a dubine uzburkaše.
019	PSA	077	017	Oblaci se provališe kišom, iz oblaka grmljavina dođe i sevnuše tvoje munje.
019	PSA	077	018	Prolom tvoga groma beše u vihoru, munje svetom zasvetliše, a zemlja se drmala i tresla.
019	PSA	077	019	Po moru je staza tvoja prošla, prošao si nemirnim vodama, a stopama tvojim traga nema.
019	PSA	077	020	Vodio si svoj narod ko stado, Mojsijevom i Aronovom rukom.
019	PSA	078	001	Asafova poučna pesma. O, narode moj, poslušaj pouku moju i rečima mojih usta uho priklonite!
019	PSA	078	002	Moj govor biće u priči, objaviću zagonetke od davnina.
019	PSA	078	003	Ono što smo čuli, ono što smo naučili i što su nam stari naši ispričali;
019	PSA	078	004	to nećemo da krijemo od njihove dece. Objavićemo novom naraštaju hvale Gospodnje, njegovu silu i čudesa koja je učinio.
019	PSA	078	005	On je u Jakovu učvrstio svedočanstvo, Izrailju je dao Zakon i zapovedio našim precima da ih predaju svojim potomcima,
019	PSA	078	006	da bi novi naraštaj znao, deca što će se roditi, pa kad odrastu da to prenesu deci svojoj;
019	PSA	078	007	da se u Boga pouzdaju, da dela Božija ne zaboravljaju i zapovesti njegove da izvršavaju.
019	PSA	078	008	Da ne budu ko njihovi stari, naraštaj buntovni, neposlušno pokolenje nestalnoga srca i duha koju nije veran Bogu.
019	PSA	078	009	Jefremovci su bili lukovima naoružani ali su pobegli na dan boja!
019	PSA	078	010	Nisu održali savez sa Bogom, odbili su da postupe po njegovom Zakonu.
019	PSA	078	011	Zaboravili su njegova dela, čudesa njegova koja im je pokazao.
019	PSA	078	012	A on je pred njihovim precima učinio čudo, u egipatskoj zemlji, u oblasti Soan.
019	PSA	078	013	More je razdelio i proveo ih, vode je uspravio da su poput zida.
019	PSA	078	014	Danju ih je vodio oblakom i svetlošću vatre cele noći.
019	PSA	078	015	Stene je u pustinji rascepio, obilno ih napojio kao iz dubina.
019	PSA	078	016	Brzake im je izveo iz raseline stene, učinio da im vode kao reke teku.
019	PSA	078	017	A oni su mu uporno grešili, prkosili Svevišnjem u pustinji;
019	PSA	078	018	u srcima kušali su Boga, izvoljevali tražeći hranu.
019	PSA	078	019	Prigovarali su Bogu i rekli: „Kadar li je Bog da u pustinji prostre trpezu?!
019	PSA	078	020	Jeste, stenu je udario, potekla je voda i potoci se razlili. Ali kadar li je da nam da i hranu, da svoj narod mesom snabde?“
019	PSA	078	021	Zato se Gospod razjario kada je to čuo, pa je požar planuo na Jakova i gnev je buknuo na Izrailj;
019	PSA	078	022	jer u Boga verovali nisu, nisu se pouzdali da će da ih spase.
019	PSA	078	023	I on je zapovedio oblacima i otvorio odgore vrata nebeska,
019	PSA	078	024	da ih zapljusne mana, dade im žito sa neba da jedu.
019	PSA	078	025	I svi su jeli hleb moćnika, obilje hrane im je poslao.
019	PSA	078	026	Doveo je istočni vetar sa nebesa, doneo je južni vetar snagom svojom.
019	PSA	078	027	Mesom ih je ko prašinom zasuo i krilatim pticama kao morskim peskom.
019	PSA	078	028	Dao je da padaju po njihovom taboru, oko njihovih šatora.
019	PSA	078	029	I oni su jeli, najeli se do sitosti, jer on im je dao kako su žudeli.
019	PSA	078	030	Ali još ih žudnja nije prošla i još im je hrana u ustima bila,
019	PSA	078	031	kada se gnev Božiji digao na njih. I on pobi njihove najjače i obori mladiće Izrailja.
019	PSA	078	032	I pored toga opet su grešili, nisu verovali njegovim čudima.
019	PSA	078	033	Uzaludne dane im je prekratio i nevoljom naglom njihove godine.
019	PSA	078	034	A kad ih je ubijao, tražili su ga i vraćali se, za Bogom čeznuli.
019	PSA	078	035	Tada bi se prisetili da im je Bog bio stena, Bog Svevišnji njihov Otkupitelj!
019	PSA	078	036	Ali bi ga ustima varali i lagali jezicima svojim.
019	PSA	078	037	Srcem mu nisu bili odani, nisu bili verni njegovom savezu.
019	PSA	078	038	Ipak, on se smilovao, krivicu im opraštao i nije ih uništio. Uporno je susprezao gnev svoj, ljutnju svoju nije podsticao.
019	PSA	078	039	Sećao se da su telo, da su dah što isparava i što se ne vraća.
019	PSA	078	040	A kako su se često bunili u pustinji i žalostili ga u pustari!
019	PSA	078	041	Uporno su iskušavali Boga, vređali su Svetitelja Izrailjevog.
019	PSA	078	042	Nisu se sećali njegove ruke i dana kada ih je otkupio od tlačitelja,
019	PSA	078	043	kada je u Egiptu znakove svoje izveo i čudesa svoja u oblasti Soan.
019	PSA	078	044	Reke je njihove u krv pretvorio, a njihovi se potoci nisu mogli piti.
019	PSA	078	045	Na njih je poslao komarce, da ih ujedaju, žabe da ih upropaste.
019	PSA	078	046	Useve njihove dade gusenicama i skakavcima sav trud njihov.
019	PSA	078	047	Gradom im je stukao vinograde, a smokve slanom.
019	PSA	078	048	Stoku im je gradu izložio i njihova goveda munjama.
019	PSA	078	049	Poslao je na njih vrelinu svog gneva, srdžbu i jarost, nevolju i četu anđela propasti.
019	PSA	078	050	Svom je gnevu stazu pripremio i život im od smrti poštedeo nije, život im je pomoru predao.
019	PSA	078	051	Pobio je sve prvence u Egiptu, prve od muških u šatorima Hamovim.
019	PSA	078	052	Svoj je narod izveo ko ovce, vodio ih poput stada kroz pustinju.
019	PSA	078	053	Vodio ih je sigurno i plašili se nisu, a njihove dušmane je preplavilo more.
019	PSA	078	054	Tada ih je doveo na svoje sveto tlo, na ovu goru, osvojenu njegovom desnicom.
019	PSA	078	055	Pred njima je oterao narode, dodelio im je razmereno nasledstvo i nastanio plemena Izrailja po njihovim šatorima.
019	PSA	078	056	Ali oni su ponovo iskušavali i bunili se protiv Boga Svevišnjega, propise njegovi nisu držali.
019	PSA	078	057	Okrenuli su se, izneverili poput očeva svojih, izdali su kao luk slomljeni.
019	PSA	078	058	Izazivali su ga svojim žrtvenim bregovima, činili ga ljubomornim svojim idolima.
019	PSA	078	059	Bog je to čuo, razjario se i sasvim odbacio Izrailj,
019	PSA	078	060	pa je napustio Prebivalište u Silomu, stan koji je podigao među ljudima.
019	PSA	078	061	Tako je ropstvu prepustio snagu svoju i svoju krasotu rukama dušmana.
019	PSA	078	062	I narod je svoj on predao maču jer se razjario na svoje nasledstvo.
019	PSA	078	063	Njegove mladiće proždrala je vatra, pa su mu device ko usedelice.
019	PSA	078	064	Od mača su mu sveštenici pali, a udovice ih ožalile nisu.
019	PSA	078	065	Probudi se tada Gospod ko da je spavao, kao junak kojega je savladalo vino!
019	PSA	078	066	Dušmane je svoje nazad odvukao i doveka ih osramotio.
019	PSA	078	067	Josifov je šator odbacio, pleme Jefremovo nije izabrao,
019	PSA	078	068	već je izabrao Judino pleme i goru Sion koju zavoli!
019	PSA	078	069	I tu je podigao Svetilište svoje, visoko ko nebo, poput zemlje doveka ga učvrstio.
019	PSA	078	070	Izabrao je svog slugu Davida, uzeo ga je od stada ovaca.
019	PSA	078	071	Doveo ga je od ovaca dojilica da napasa Jakova, njegov narod i Izrailj, njegovo nasledstvo.
019	PSA	078	072	I on im je Pastir bio po čestitosti svoga srca, vodio ih je svojim umešnim rukama.
019	PSA	079	001	Psalam Asafov. O, Bože, tuđinci su došli u nasledstvo tvoje! Opoganili su Dom tvoje svetosti, Jerusalim učinili ruševinom!
019	PSA	079	002	Mrtva tela tvojih slugu kao hranu pticama nebeskim su dali i zverima zemaljskim tela tvojih vernih.
019	PSA	079	003	Krv njihovu izlili su oko Jerusalima kao da je voda, i niko ih sahranio nije.
019	PSA	079	004	Svojim komšijama postali smo ruglo, na podsmeh smo i na prezir svojoj okolini.
019	PSA	079	005	Dokle ćeš se gneviti, Gospode? Do kada? Zar će doveka da gori plamen ljubomore tvoje?
019	PSA	079	006	Jarost svoju izlij na tuđince što te ne poznaju i na carstva koja tvoje ime ne prizivaju!
019	PSA	079	007	Jer oni su proždrali Jakova i naselje mu uništili.
019	PSA	079	008	Ne pamti nam pređašnje krivice! Pohitaj! Milosrđem svojim presretni nas jer smo u velikoj bedi!
019	PSA	079	009	Pomozi nam, o, Bože spasenja našega! Izbavi nas radi svog imena slavnog! Oprosti nam grehe naše zbog imena svoga!
019	PSA	079	010	Zašto da tuđinci kažu: „Gde je njihov Bog?“Daj da nam oči vide osvetu među narodima zbog prolivene krvi slugu tvojih.
019	PSA	079	011	Nek pred tebe dopre jecaj zatočenih, pa velikom snagom svojom spasi na smrt osuđene.
019	PSA	079	012	Osveti se sedmostruko po nedrima komšijama našim prezirom njihovim kojim su te, Gospode, prezreli!
019	PSA	079	013	A mi, tvoj narod i stado tvoje paše, u vekove hvalićemo tebe! Slavu tvoju javićemo svakom naraštaju!
019	PSA	080	001	Horovođi. Prema „Ljiljanima“. Svedočenja. Psalam Asafov. O, Pastiru Izrailja, čuj nas! Ti što Josifa si vodio ko stado! Zablistaj ti, što sediš nad heruvimima!
019	PSA	080	002	Ustani u sili svojoj pred Jefremom, Venijaminom i Manasijom. Dođi i izbavi nas.
019	PSA	080	003	Obnovi nas, o, Bože! Ozari lice svoje da bismo se izbavili.
019	PSA	080	004	O, Gospode, Bože nad vojskama, do kada ćeš srdit biti, a tvoj ti se narod moli?
019	PSA	080	005	Suznim hlebom ti ih hraniš, suzama iz čanka pojiš.
019	PSA	080	006	Od nas si napravio razdor među komšijama našim, među sobom šegače se dušmani sa nama.
019	PSA	080	007	O, Bože nad vojskama, povrati nas! Ozari lice svoje da bismo se izbavili.
019	PSA	080	008	Čokot si iz Egipta iskorenio i narode oterao da bi ga usadio.
019	PSA	080	009	Pred njime si raskrčio i on se ukorenio, svud po zemlji pružio je žile.
019	PSA	080	010	Hlad je njegov brda zasenio, a lozama Božije kedrove.
019	PSA	080	011	Do mora su se granale njegove loze, izdanci njegovi sve do Eufrata.
019	PSA	080	012	Zašto si mu srušio ograde da ga bere svako ko prolazi putem?
019	PSA	080	013	Rovari ga divlji vepar, glođe ga sve što se po polju miče.
019	PSA	080	014	Bože nad vojskama, molimo te, vrati se! Sa nebesa pogledaj i vidi, pobrini se za čokot ovaj;
019	PSA	080	015	za koren što si ga desnicom svojom usadio i mladice što si sebi ojačao.
019	PSA	080	016	Eto, sažežen je vatrom i posečen, oni ginu od prekornog lica tvoga.
019	PSA	080	017	Neka ruka tvoja bude nad čovekom desnice tvoje, nad potomkom ljudi kojega si sebi ojačao.
019	PSA	080	018	Tada se od tebe više odvratiti nećemo. Ti nas oživi, mi ime tvoje prizivamo!
019	PSA	080	019	Obnovi nas Gospode, Bože nad vojskama! Ozari lice svoje da bismo se izbavili.
019	PSA	081	001	Horovođi. Radosnica. Asafova. Radujte se Bogu, snazi našoj! Kličite Bogu Jakovljevom!
019	PSA	081	002	Pesmu zapevajte, daire dajte, liru i harfu umilnu.
019	PSA	081	003	O mladini u rog zaduvajte, u dan praznika našeg kada je pun mesec.
019	PSA	081	004	Jer takav je propis Izrailju i zapovest Jakovljevog Boga.
019	PSA	081	005	On je Josifu dao to svedočanstvo kada je krenuo protiv egipatske zemlje. Slušao sam jezik neznan što kazuje:
019	PSA	081	006	„S pleća sam mu uklonio teret i iz ruku uzeo košaru.
019	PSA	081	007	Vapio si u nevolji i ja sam te izbavio, odazvao sam ti se iz groma i mraka; iskušao na vodama Merive. (Sela)
019	PSA	081	008	Poslušaj me, moj narode, ja te opominjem! O, Izrailju, kada bi me poslušao;
019	PSA	081	009	među vama ne bi bilo drugog boga i ne bi se ti klanjao bogu tuđinskome.
019	PSA	081	010	Ja sam Gospod, Bog tvoj, koji sam te izveo iz zemlje egipatske. Otvori širom usta svoja i ja ću da ih napunim!
019	PSA	081	011	Ali moj narod nije poslušao glas moj, Izrailj mi se pokorio nije.
019	PSA	081	012	I ja sam ih prepustio samovolji njihovoga srca, živeli su kako su želeli.
019	PSA	081	013	O, kad bi me poslušao narod moj i puteve moje Izrailj sledio!
019	PSA	081	014	Ja bih brzo savladao njihove dušmane, na njihove zlotvore bih ruku svoju podigao.
019	PSA	081	015	Puzali bi pred njim oni što Gospoda mrze i takvo bi stanje za njih trajalo doveka.
019	PSA	081	016	A ja bih da ih hranim najboljom pšenicom, iz kamena sitiću ih medom.“
019	PSA	082	001	Psalam Asafov. Bog je stao u Božijem zboru, pa sad sudi među bogovima:
019	PSA	082	002	„Dokle ćete suditi nečasno i držati stranu zlotvorima? (Sela)
019	PSA	082	003	Zastupajte pravo ubogoga i sirotoga, opravdajte siromaha i nevoljnika.
019	PSA	082	004	Spasavajte slabog i tlačenog, izbavite ih iz ruke zlikovaca.
019	PSA	082	005	Ali nisu znali, nisu razumeli; u tami su posrtali i temelje zemlji zadrmali.
019	PSA	082	006	Ja rekoh:’Bogovi ste, svi ste deca Svevišnjega!’
019	PSA	082	007	Ipak ćete pomreti ko ljudi, propašćete ko i glavar svaki.“
019	PSA	082	008	Ustani, Bože, i sudi zemlji, jer svi su narodi nasledstvo tvoje!
019	PSA	083	001	Pesma. Psalam Asafov. O, Bože, nemoj da zaćutiš! Ne onemi, nemoj da miruješ, o Bože!
019	PSA	083	002	Gle, eno ih buče tvoji dušmani, glavu dižu oni što te mrze!
019	PSA	083	003	Spletke kuju protiv tvog naroda i zaveru prave tvome štićeniku.
019	PSA	083	004	Rekli su: „Dođite, dajte da ih satremo kao narod, da se ime Izrailja više ne spomene!“
019	PSA	083	005	Eno, svi su složni u zamisli da protiv tebe savez sklope:
019	PSA	083	006	šatori Edoma i Ismaila, Moava i Agarina;
019	PSA	083	007	Gevala, Amona i Amalika, Filistejci s žiteljima Tira.
019	PSA	083	008	Još im je i Asirija prišla, pristala ko vojska uz decu Lotovu. (Sela)
019	PSA	083	009	Učini im kao Madijanu i kao Siseri, kao Javinu na potoku Kisonu!
019	PSA	083	010	Bili su potrveni kod En-Dora, pretvoreni u đubrivo za njivu.
019	PSA	083	011	S plemićima im postupi kao s Orivom i Zivom, a sa knezovima njihovim kao sa Zevejem i Salmanom.
019	PSA	083	012	Jer oni govore: „Zauzmimo Božije pašnjake!“
019	PSA	083	013	O, moj Bože, pretvori ih u klupko korova, u plevu na vetru!
019	PSA	083	014	Ko kad vatra šumu pali i ko kad plamen gore žari,
019	PSA	083	015	tako ih poteraj vihorom svojim, užasni ih svojom olujom.
019	PSA	083	016	Beščašćem im lice pokrij, pa nek vape za imenom tvojim, o, Gospode!
019	PSA	083	017	Nek se stide i smetu doveka! Nek propadnu srameći se!
019	PSA	083	018	Pa neka se zna – ime ti je Gospod – nad zemljom si celom ti jedini Svevišnji!
019	PSA	084	001	Horovođi. Radosnica potomaka Korejevih. Psalam. O, Gospode nad vojskama, divno li je boravište tvoje!
019	PSA	084	002	Čezne mi i kopni duša za dvorištem Gospodnjim! Srce mi i telo kliču živom Bogu!
019	PSA	084	003	Kraj tvojih žrtvenika – o, Gospode nad vojskama, Care moj i Bože moj – ptica dom svoj nađe i lastavica gnezdo svoje, u koje ptiće svoje stavi.
019	PSA	084	004	Kako su blaženi oni što borave u tvom Domu, oni što te slave bez prestanka. (Sela)
019	PSA	084	005	Kako je blažen čovek kome je u tebi snaga, onaj čije srce želi k tebi da putuje.
019	PSA	084	006	Oni što prolaze suznom dolinom čine je izvorom, blagoslove joj rana kiša nosi.
019	PSA	084	007	Putuju, i sve su silniji, dok se svako ne pokaže Bogu na Sionu.
019	PSA	084	008	O, Gospode, Bože nad vojskama, čuj molitvu moju! Prigni uho, o, Jakovljev Bože!
019	PSA	084	009	Štit naš pogledaj, o, Bože, i zapazi lice svog pomazanika.
019	PSA	084	010	Jer bolji je i jedan dan u tvojim dvorištima nego hiljadu drugih; bolje i da stojim na pragu Doma Boga moga, nego da boravim u šatorima zloga.
019	PSA	084	011	Jer Gospod Bog je i sunce i štit, Gospod daje i naklonost i čast. Ne uzima dobro besprekornim ljudima.
019	PSA	084	012	O, Gospode nad vojskama, blago svakom ko se u tebe pouzda!
019	PSA	085	001	Horovođi. Potomaka Korejevih. Psalam. Ti si, Gospode, blagonaklon zemlji svojoj; Jakovu si sreću povratio;
019	PSA	085	002	svom narodu krivicu oprostio, sve njihove grehe si pokrio. (Sela)
019	PSA	085	003	Svu si srdžbu svoju utihnuo i zgasnuo jaru svoga gneva.
019	PSA	085	004	Obnovi nas, Bože našega spasenja i ne budi na nas više gnevan.
019	PSA	085	005	Hoćeš li doveka da se gneviš na nas, srdžbu svoju da preneseš s naraštaja na naraštaj?
019	PSA	085	006	Nećeš li nam opet doći i oživeti nas, pa da ti se raduje tvoj narod?
019	PSA	085	007	Milost svoju pokaži nam, o, Gospode! Svoje nam spasenje ti podari!
019	PSA	085	008	Poslušaću šta god da mi Gospod Bog objavi. Jer, on najavljuje mir narodu svome, svojim vernima; alʼ na ludost nek se ne vraćaju.
019	PSA	085	009	Zaista je njegovo spasenje blizu bogobojaznima, kad će slava našu zemlju da nastani.
019	PSA	085	010	Sreću se milost i istina, pravda i mir ljube se!
019	PSA	085	011	Iz zemlje istina buja, a pravda s nebesa dole gleda.
019	PSA	085	012	Još će Gospod dobra dati, našoj zemlji daće njenog roda.
019	PSA	085	013	Pravda pred njim ide i stazu sprema po koracima njegovim.
019	PSA	086	001	Davidova molitva. Svoje uho prigni, o, Gospode! Usliši me, jer siromah i nevoljnik ja sam.
019	PSA	086	002	Dušu moju ti sačuvaj, jer sam veran; svoga slugu spasi, jer ti si moj Bog u koga se uzdam.
019	PSA	086	003	Smiluj mi se, o, Gospode, jer ti vapim od jutra do sutra!
019	PSA	086	004	Razgali dušu sluge svoga, jer ja tebi, o, Gospode, dušu svoju dižem.
019	PSA	086	005	Ti si dobar, Gospode; voljan si da praštaš, milošću si bogat za sve što te prizivaju.
019	PSA	086	006	O, Gospode, čuj molitvu moju! Pokloni pažnju glasu moga preklinjanja.
019	PSA	086	007	Ja ću tebe zvati u danu moje nevolje jer ti ćeš se odazvati.
019	PSA	086	008	Nema, Gospode, nikog poput tebe među bogovima, ne postoje dela kao što su tvoja.
019	PSA	086	009	Svi narodi koje si stvorio će doći, pred tobom se pokloniti, Gospode, ime tvoje proslaviti.
019	PSA	086	010	Jer ti si velik, čudesa ti tvoriš, ti si Bog jedini.
019	PSA	086	011	Nauči me svome putu, Gospode, da postupam po istini tvojoj, da se srcem celim tvog imena bojim.
019	PSA	086	012	I ja ću da te hvalim, Gospode, moj Bože, srcem svojim celim! Doveka ću da veličam ime tvoje.
019	PSA	086	013	Jer velika je milost tvoja prema meni, jer si dušu moju izbavio iz najdubljeg Sveta mrtvih.
019	PSA	086	014	Bože, protiv mene ustaju oholi; moju dušu traže bezdušnici; oni tebe nemaju pred sobom.
019	PSA	086	015	A ti si, Gospode, Bog milostiv i milosrdan, spor na srdžbu, bogat milošću i istinom.
019	PSA	086	016	Na mene se osvrni, milostiv mi budi; svoju snagu podaj sluzi svome, spasi sina sluškinje svoje.
019	PSA	086	017	Na meni pokaži znak dobrote, pa nek vide oni što me mrze; neka se zastide tebe, o, Gospode, jer si mi pomogao i utešio me.
019	PSA	087	001	Potomaka Korejevih. Psalam. Pesma. Na svetim je gorama njegov temelj.
019	PSA	087	002	Gospod voli vrata Siona više od svih Jakovljevih prebivališta.
019	PSA	087	003	Slavne se stvari govore o tebi, o, grade Božiji! (Sela)
019	PSA	087	004	„Spominjaću i Vavilon i Ravu sa onima koji me poznaju; eno, onde su Filisteja i Tir sa Kušom,’A ovaj je ovde rođen.’“
019	PSA	087	005	A Sionu će reći: „Taj i taj se u njemu rodio; Svevišnji je njega osnovao.“
019	PSA	087	006	Upisaće Gospod u knjigu popisa naroda: „Ovaj se rodio ovde!“Sela
019	PSA	087	007	A pevači i igrači kažu: „U tebi su svi izvori moji!“
019	PSA	088	001	Pesma. Psalam. Potomaka Korejevih. Horovođi. Žalosno. Peva se naizmenično. Poučna pesma Emana Ezraita. O, Gospode, Bože mog spasenja, i danju i noću ja pred tobom vapim!
019	PSA	088	002	Nek pred tebe dođe molitva moja, mome preklinjanju ti uho prikloni!
019	PSA	088	003	Duša mi je prepuna očaja, Svetu mrtvih život mi sve bliži.
019	PSA	088	004	U društvu sam onih što idu u raku, ja sam kao čovek koji snage nema;
019	PSA	088	005	položen sam među mrtve, poput mrtvih što leže u grobu, kao oni koje više ne spominješ i što su daleko od tvoje pomoći.
019	PSA	088	006	Ti si me položio u najdublju raku, u tamne dubine.
019	PSA	088	007	Srdžba tvoja na mene je legla i plave me svi talasi tvoji. (Sela)
019	PSA	088	008	Od mene si odvojio prijatelje moje, gadnim si me njima učinio; sada sam sputan, napolje ne mogu!
019	PSA	088	009	Oči su mi usahle od bede. Prizivam te svakog dana, o, Gospode, tebi širim ruke svoje!
019	PSA	088	010	Zar ćeš čuda za mrtve da činiš? Hoće li pokojni ustati da te slave? (Sela)
019	PSA	088	011	Da li se u grobu tvoja milost razglašava, i vernost tvoja u truležu mrtvih?
019	PSA	088	012	Pa zar se u tami zna za čuda tvoja, za pravednost tvoju u zemlji zaborava?
019	PSA	088	013	A ja tebe, o, Gospode, prizivam u pomoć; molitva se moja jutrom podiže do tebe.
019	PSA	088	014	Gospode, zašto me odbacuješ? [Zašto] svoje lice od mene sakrivaš?
019	PSA	088	015	Ojađen sam, od mladosti blizu smrti; očajan sam, natovaren užasima tvojim.
019	PSA	088	016	Srdžba tvoja me je pregazila, strahote me tvoje uništile.
019	PSA	088	017	Okružiše me poput vode povazdan, navaljuju jednodušno na me.
019	PSA	088	018	Voljene i bliske od mene si uklonio i ja sada drugujem sa tamom.
019	PSA	089	001	Poučna pesma Etan Ezraita. O milosti Gospodnjoj ja doveka pevam; ustima svojim vernost tvoju razglašavam naraštaju svakom!
019	PSA	089	002	Jer rekao sam: „Doveka je milost čvrsta, vernost ti je postavljena u nebesa.“
019	PSA	089	003	A ti: „Savez sam sklopio sa izabranikom svojim, zakleo se svom sluzi Davidu:
019	PSA	089	004	’Potomstvo ću tvoje doveka da učvrstim, tvoj će presto da potraje kroz pokolenje svako!’“Sela
019	PSA	089	005	O, Gospode, nebesa slave čudesa tvoja i tvoju vernost u zboru svetih!
019	PSA	089	006	Jer ko je taj na nebu da je Gospodu nalik, da je kao Gospod među sinovima Božijim?
019	PSA	089	007	Bog je veličanstven na saboru svetih, strašniji je od svih što ga okružuju.
019	PSA	089	008	Gospode, Bože nad vojskama, ko je poput tebe moćan Gospod? Vernošću si svojom obavijen.
019	PSA	089	009	Ti upravljaš morem ponositim, ti mu spuštaš talase nemirne.
019	PSA	089	010	Skršio si Ravu kao da je zaklan, dušmane si svoje rasterao silom ruke svoje.
019	PSA	089	011	Tvoja su nebesa, baš kao i zemlja; svet i ono što ga čini ti si postavio.
019	PSA	089	012	Jug i sever ti si načinio, i Tavor i Ermon tvom imenu kliču.
019	PSA	089	013	Mišica je tvoja jaka, ruka ti je moćna, desnica je tvoja podignuta.
019	PSA	089	014	Tvog prestola temelji su pravednost i pravda; milost i istina idu ispred tvoga lica.
019	PSA	089	015	Blago narodu kome je klicanje znano, koji živi u svetlosti lica tvoga, o, Gospode!
019	PSA	089	016	Imenu se tvome oni povazdan raduju, pravednošću tvojom oni se uzdižu.
019	PSA	089	017	Jer ti si slava njihove jakosti, naklonošću tvojom naš se rog uzdiže.
019	PSA	089	018	Jer naš je štit od Gospoda, naš je car od Svetitelja Izrailjevog.
019	PSA	089	019	Tada si u viđenju govorio svom vernom narodu i rekao: „Svoju pomoć dao sam junaku, izabranog iz naroda digoh.
019	PSA	089	020	Našao sam Davida, slugu svoga, uljem svojim svetim pomazao sam ga.
019	PSA	089	021	Na njemu će moja ruka da počiva, mišica će moja da ga jača.
019	PSA	089	022	Neće ga varati neprijatelj, neće mu nauditi nepravednik.
019	PSA	089	023	Izlomiću pred njim dušmane njegove, i potući one što ga mrze.
019	PSA	089	024	Moja vernost i milost moja biće sa njim, u moje će se ime podići rog njegov.
019	PSA	089	025	Njegovu ću ruku dignuti na more i na reke desnicu njegovu.
019	PSA	089	026	A on će me zvati:’Oče moj, Bože moj, Steno mog spasenja!’
019	PSA	089	027	A ja ću ga postaviti za prvorođenog, za najuzvišenijeg među carevima zemlje.
019	PSA	089	028	Doveka ću mu očuvati milost svoju i svoj ću savez da učvrstim sa njim.
019	PSA	089	029	Doveka ću da učvrstim potomstvo njegovo, presto njegov biće dok je dana nebu.
019	PSA	089	030	A ako sinovi njegovi moj Zakon napuste i ne žive po mojim uredbama;
019	PSA	089	031	ako prekrše odredbe moje i zapovesti moje ne drže;
019	PSA	089	032	kazniću im prestupe šibom i krivicu udarcima.
019	PSA	089	033	Ali milost svoju nikad neću da im uzmem, vernost svoju neću da poreknem.
019	PSA	089	034	Neću da pogazim svoj savez, neću da poreknem ono što ustima obećao sam.
019	PSA	089	035	Jednom sam se zakleo Davidu svetošću svojom i poreći neću!
019	PSA	089	036	Potomstvo će njegovo doveka da traje i preda mnom poput sunca presto njegov;
019	PSA	089	037	kao mesec zauvek će potrajati, poput neba svedok verni.“Sela
019	PSA	089	038	A sada si ga svrgnuo, zgrozio se i razjario na svog pomazanika;
019	PSA	089	039	Porekao si savez sa slugom svojim, u prašini mu krunu oskrnavio.
019	PSA	089	040	Zarušio si mu sve zidine i utvrđenja mu u ruine pretvorio.
019	PSA	089	041	Haraju ga svi što putem prođu, komšijama svojim postao je ruglo.
019	PSA	089	042	Digao si desnicu dušmana njegovih, krvnika njegovog ti činiš veselim.
019	PSA	089	043	Još si mu oštricu mača otupio, u boju mu pomogao nisi.
019	PSA	089	044	Njegov sjaj si okončao, srušio mu presto u prašinu.
019	PSA	089	045	Skratio si dane mladosti njegove i zagrnuo ga sramotom. (Sela)
019	PSA	089	046	O, Gospode, dokle ćeš se kriti? Doveka ti srdžba kao vatra bukti?
019	PSA	089	047	Priseti se dužine mog života. Zar uzalud stvorio si sve potomke ljudi?
019	PSA	089	048	Ko je čovek koji je živeo, a da smrti ugledao nije? Iz ruku Sveta mrtvih ko je život izbavio? (Sela)
019	PSA	089	049	O, Gospode, gde su tvoja milosrđa davna kojima si se u vernosti svojoj zakleo Davidu?
019	PSA	089	050	Seti se, o, Gospode, sramoćenja svojih slugu, koja nosim u nedrima od naroda mnogih!
019	PSA	089	051	Gospode, njima su nas sramotili protivnici tvoji; njima su sramotili korake tvog pomazanika.
019	PSA	089	052	Blagosloven doveka da je Gospod!
019	PSA	090	001	Molitva Mojsija, čoveka Božijega. O, Gospode, ti si nama bio prebivalište kroz sva pokolenja!
019	PSA	090	002	Pre rođenja planina, pre nego si sazdao zemlju i svet, od veka do veka, ti si Bog.
019	PSA	090	003	Ti smrtnika vraćaš u prašinu i govoriš: „Vratite se, o, potomci ljudi!“
019	PSA	090	004	Jer je u tvojim očima hiljadu godina poput minulog, jučerašnjeg dana i poput smene noćne straže.
019	PSA	090	005	Odnosiš ih ko bujica, poput sna su, jutrom su ko trava izniknuli;
019	PSA	090	006	ujutro cvetaju i rastu, a uveče suše se i venu.
019	PSA	090	007	Tako i mi nestajemo u tvom gnevu i tvoja nas srdžba prestravljuje!
019	PSA	090	008	Naše si krivice pred sebe stavio, naše tajne licem svojim obasjao.
019	PSA	090	009	Tako su minuli dani naši svi u tvome gnevu, poput daha godine su naše isparile.
019	PSA	090	010	U našem je veku sedamdeset leta, osamdeset leta ako smo u snazi; njihovo najbolje – tegoba i muka – brzo prođu i mi odletimo.
019	PSA	090	011	Ko je upoznao silu tvoga gneva? Koliko si strašan, toliko si srdit.
019	PSA	090	012	Nauči nas da brojimo svoje dane tako, da bismo srce mudro zadobili!
019	PSA	090	013	O, Gospode, okreni se! Dokle više? Smiluj se na svoje sluge.
019	PSA	090	014	Milošću nas svojom ujutro nahrani; da kličemo, da se veselimo kroz sve svoje dane!
019	PSA	090	015	Obraduj nas za sve one dane kad si nas tlačio, za godine gledane nedaće.
019	PSA	090	016	Nek slugama tvojim prikaže se delo tvoje i njihovoj deci veličanstvo tvoje!
019	PSA	090	017	Nek naklonost Gospoda, Boga našeg, počiva na nama. Šta radili u tome uspeli! Šta radili u tome uspeli!
019	PSA	091	001	U zaklonu Svevišnjeg ko prebiva, u senci Svemoćnog taj počiva!
019	PSA	091	002	Gospodu ću reći: „Moj zaklone i tvrđavo moja! Moj Bože u koga se uzdam.“
019	PSA	091	003	Jer on će te izbaviti iz ptičarske omče i pomora kobnog.
019	PSA	091	004	Svojim perjem pokriće te, sakrićeš se pod njegova krila; štit i bedem istina je njegova.
019	PSA	091	005	Strahote noćne nećeš se plašiti, a ni strele koja danju leti;
019	PSA	091	006	ni pomora što se mrakom šunja, ni zaraze što kosi u podne.
019	PSA	091	007	Pored tebe hiljada će pasti, tebi zdesna i deset hiljada, a tebi se približiti neće!
019	PSA	091	008	Samo ćeš rođenim očima da gledaš, nad opakim videćeš osvetu.
019	PSA	091	009	Zato što si u Gospodu, u utočištu mome, u Svevišnjem prebivalište sebi našao
019	PSA	091	010	zlo te zadesiti neće, i ni blizu tvog šatora pošast prići neće.
019	PSA	091	011	Jer on će zapovediti svojim anđelima da te čuvaju na svim tvojim putevima.
019	PSA	091	012	Oni će te poneti na svojim rukama, da nogom ne bi o kamen zapeo.
019	PSA	091	013	Izgazićeš i lava i zmiju, pregazićeš lavića i guju.
019	PSA	091	014	„Izbaviću ga jer mi je privržen; na visinu, u zaklon ga stavljam, jer poznaje moje ime.
019	PSA	091	015	On će mene zvati, a ja ću mu se odazvati; biću sa njim u nevolji da ga spasem i učinim časnim.
019	PSA	091	016	Životom dugim ću ga nasititi, daću mu da vidi izbavljenje moje.“
019	PSA	092	001	Psalam. Pesma za dan subotnji. Baš je dobro hvaliti Gospoda, tvom imenu pevati, Svevišnji;
019	PSA	092	002	milost tvoju ujutru javljati, svake noći vernost tvoju;
019	PSA	092	003	lirom sa deset struna i harfinom melodijom!
019	PSA	092	004	Jer ti si me, o, Gospode, obradovo delom svojim; kličem trudu ruku tvojih.
019	PSA	092	005	Kako su velika dela tvoja, o, Gospode! Kako su duboki naumi tvoji.
019	PSA	092	006	Čovek bez pameti ne zna i bezumnik ovo ne razume;
019	PSA	092	007	Kad zlikovci niču kao trava i kad svaki zlotvor cveta, to je da bi zauvek propali!
019	PSA	092	008	A ti si doveka uzvišen, o, Gospode!
019	PSA	092	009	O, Gospode, eno tvojih dušmana; eno tvojih dušmana, ginu, i svi što zlobno rade biće oduvani.
019	PSA	092	010	Ti si moj rog uzdigao kao u bivola, pomazan sam svežim uljem.
019	PSA	092	011	Očima gledam po zidinama mojim one što se protiv mene dižu; ušima svojim slušam zlotvore.
019	PSA	092	012	Kao palma grana se pravednik, kao kedar raste na Livanu!
019	PSA	092	013	Posađeni u Domu Gospodnjem cvetaće u dvorištima Boga našeg.
019	PSA	092	014	Biće plodonosni i kada ostare, jedri i zeleni biće;
019	PSA	092	015	i javljaće: pravedan je Gospod, stena moja, nepravde u njemu nema!
019	PSA	093	001	Gospod vlada veličanstvom zaodeven! Zagrnut je i opasan Gospod snagom; a svet je utvrđen, nepomičan.
019	PSA	093	002	Utvrđen je od davnina presto tvoj, a i ti si od iskona.
019	PSA	093	003	Reke dižu, o, Gospode, reke dižu svoju huku; reke dižu svoju buku.
019	PSA	093	004	I od huke voda mnogih, i od silnih talasa morskih, silniji je Gospod uzvišeni.
019	PSA	093	005	Propisi su tvoji čvrsti, pouzdani; Dolikuje svetost tvome Domu, Gospode, kroz dane mnoge.
019	PSA	094	001	O, Bože osvete! Sevni, Gospode, Bože osvetniče!
019	PSA	094	002	Ustani, sudijo zemlje, pa uzvrati bahatima istom merom.
019	PSA	094	003	Dokle će zlikovci, o, Gospode, dokle će zlikovci da likuju?
019	PSA	094	004	Brbljivci su, bahati hvalisavci svi ti što opako rade.
019	PSA	094	005	Oni satiru tvoj narod, Gospode, i nasledstvo tvoje tlače.
019	PSA	094	006	Ubijaju udovicu, došljaka i siročad kolju.
019	PSA	094	007	I još kažu: „Gospod ne vidi, ne opaža Bog Jakovljev!“
019	PSA	094	008	Razmislite, vi svirepi ljudi! Budale! Kad ćete se opametiti?
019	PSA	094	009	Ne čuje li onaj što je tvorac uha? Ne vidi li onaj što je tvorac oka?
019	PSA	094	010	Zar narode on da ne kori? Zar da ne pokara onaj koji ljude znanju uči?
019	PSA	094	011	Gospod zna da su misli čovekove bezvredne.
019	PSA	094	012	Blago onome koga ti učiš, Gospode, koga poučavaš o Zakonu svome;
019	PSA	094	013	da bude spokojan u danima patnje, dok se za zlikovca jama ne iskopa.
019	PSA	094	014	Jer Gospod ne ostavlja svoj narod i nasledstva svoga on se ne odriče.
019	PSA	094	015	Jer pravednost se sudu vraća i slede je sva srca čestita.
019	PSA	094	016	Ko će mene da zastupa protiv zlikovaca? Ko će protiv zločinaca uz mene da stane?
019	PSA	094	017	Da mi Gospod nije bio pomoć, ubrzo bi duša moja u grobu ćutala.
019	PSA	094	018	Kada kažem – „Moja noga kleca!“– nek me tvoja milost okrepi, Gospode!
019	PSA	094	019	Kada su u meni samom mnogobrojne brige, utehe mi tvoje razgaljuju dušu.
019	PSA	094	020	Zar okrutni vladari da ti budu saveznici, i oni koji krše zapovesti?
019	PSA	094	021	Urotu prave protiv duše pravednika, krv nevinih osude ko krivu.
019	PSA	094	022	Gospod mi je zaklon na visini! Moj je Bog stena utočišta!
019	PSA	094	023	On će njima da uzvrati za zlobu njihovu, zbrisaće ih zbog zala njihovih; zbrisaće ih, Gospod, Bog naš.
019	PSA	095	001	Dođite! Kličimo Gospodu! Uskliknimo Steni našega spasenja!
019	PSA	095	002	Dođimo pred njega s pohvalama, u pesmama kličimo mu!
019	PSA	095	003	Jer Gospod je velik Bog, car je velik nad svim bogovima.
019	PSA	095	004	U njegovoj su ruci dubine zemaljske, njegovi su vrhovi planina.
019	PSA	095	005	Njegovo je more, on ga je stvorio; ruke su mu kopno načinile.
019	PSA	095	006	Dođite da ničice popadamo! Hajde da se poklonimo i kleknemo pred Gospodom, Sazdateljem našim!
019	PSA	095	007	Jer on je naš Bog, a mi narod njegove ispaše, stado koje vodi. Danas kad glas njegov čujete:
019	PSA	095	008	„Tvrda srca ne budite kao na Merivi, u pustinji u dan Mase.
019	PSA	095	009	Oci vaši [mene] su kušali, izazivali me, iako su dela moja gledali.
019	PSA	095	010	Četrdeset leta sam se gnušao onog naraštaja i rekoh:’Vernosti nema u njima nikakve, puteve moje oni ne poznaju.’
019	PSA	095	011	U gnevu sam se tada zakleo:’Neće oni ući u moj počinak.’“
019	PSA	096	001	Pevajte Gospodu novu pesmu! Pevaj Gospodu, sva zemljo!
019	PSA	096	002	Pevajte Gospodu i ime mu blagosiljajte; dan za danom navešćujte njegovo spasenje.
019	PSA	096	003	Objavite mu slavu među pucima, njegova čudesa među svim narodima.
019	PSA	096	004	Jer velik je Gospod, mnoge hvale vredan; strašniji od svih bogova.
019	PSA	096	005	Jer ništavni su svi bogovi naroda, ali Gospod je sazdao nebesa.
019	PSA	096	006	Pred njim su slava i veličanstvo, (sila) i lepota u njegovom Svetilištu.
019	PSA	096	007	Dajte Gospodu, plemena narodna, dajte Gospodu slavu i silu,
019	PSA	096	008	dajte Gospodu slavu radi njegovog imena, donesite mu prinos, dođite u njegova dvorišta,
019	PSA	096	009	klanjajte se Gospodu sjajnom u svetosti, drhti pred njim, sva zemljo!
019	PSA	096	010	Govorite među narodima: „Gospod vlada! Čvrsto stoji svet, neće se poljuljati. On pravedno sudi narodima.“
019	PSA	096	011	Neka se raduju nebesa, neka se veseli zemlja, Neka huči more i sve što je u njemu,
019	PSA	096	012	nek se raduje polje i sve što je na njemu. Tada će pevati šumsko drveće
019	PSA	096	013	pred Gospodom, jer on dolazi da sudi zemlji. On će da sudi svetu po pravdi, narodima po vernosti svojoj.
019	PSA	097	001	Gospod vlada! Neka se raduje zemlja, neka se raduju ostrva mnoga!
019	PSA	097	002	Okružen je oblacima, gustom tamom; na pravednosti i na pravu presto mu počiva.
019	PSA	097	003	Pred njim oganj suklja, na sve strane pali njegove dušmane.
019	PSA	097	004	Njegove munje blešte svetom, a zemlja zadrhti kada to ugleda.
019	PSA	097	005	Kao vosak tope se planine pred Gospodom, pred Gospodarem zemlje cele.
019	PSA	097	006	Pravednost njegovu nebesa javljaju i slavu njegovu svi narodi vide.
019	PSA	097	007	Neka se postide sve sluge kipova, svi koji se idolima hvale; o, božanstva razna, njemu se klanjajte!
019	PSA	097	008	Sion čuje pa se raduje; vesele se Judina naselja zbog sudova tvojih, Gospode.
019	PSA	097	009	Jer, Gospode, ti si Svevišnji sve zemlje; neizmerno uzvišen si nad svim božanstvima!
019	PSA	097	010	O, vi što Gospoda volite, zlo zamrzite! On je čuvar duše svojih vernih; on otima dušu njinu iz zlikovačkih ruku.
019	PSA	097	011	Po pravedniku rasipa se svetlo i veselje u srca čestitih!
019	PSA	097	012	Pravednici, radujte se u Gospodu! Zahvaljujte mu, svetost njegovu spominjite!
019	PSA	098	001	Psalam. Pevajte Gospodu novu pesmu, jer je čudesa učinio! Desnica mu donese pobedu i mišica njegova sveta.
019	PSA	098	002	Spasenje je svoje Gospod obznanio, naočigled naroda je objavio pravednost svoju.
019	PSA	098	003	Setio se svoje milosti i svoje vernosti prema domu Izrailjevom, i svi su krajevi zemlje videli spasenje Boga našeg.
019	PSA	098	004	Usklikni Gospodu, zemljo sva! Podvikujte, zapevajte i zasvirajte!
019	PSA	098	005	Zasvirajte Gospodu uz harfu; i uz harfu, i uz zvuke pesme.
019	PSA	098	006	Uz trube, uz jeku rogova uskliknite pred carem Gospodom!
019	PSA	098	007	Neka huči more i sve što je u njemu, svet i njegovi stanovnici.
019	PSA	098	008	Nek rukama zapljeskaju reke, s njima gore nek radosno kliču
019	PSA	098	009	pred Gospodom; jer dolazi da sudi zemlji, da pošteno sudi svetu i ljudima po pravdi.
019	PSA	099	001	Gospod vlada – nek narodi drhte! Nad heruvimima on sedi – nek se zemlja trese!
019	PSA	099	002	Veliki je Gospod na Sionu, uzvišen je nad svim narodima.
019	PSA	099	003	Veliko ti ime neka slave, jer je strašno – on je svet!
019	PSA	099	004	Moćan je car koji voli pravdu; Jakovu si učvrstio podjednako i pravdu i pravednost, ti si to učinio.
019	PSA	099	005	Uzdižite Gospoda, Boga našeg! Poklonite se pred podnožjem njegovih nogu, jer je on svet.
019	PSA	099	006	Mojsije i Aron, sveštenici njegovi; Samuilo, jedan od onih što su mu se molili, zvali su Gospoda i on ih je uslišio.
019	PSA	099	007	U stubu od oblaka im je govorio, a oni su držali propise i uredbe koje im je dao.
019	PSA	099	008	O, Gospode, Bože naš, ti si ih uslišio! Bio si im Bog koji oprašta ali i onaj što kažnjava njihova zlodela.
019	PSA	099	009	Uzdižite Gospoda, Boga našeg! Poklonite se na njegovoj svetoj gori, jer naš Gospod, Bog je sveti.
019	PSA	100	001	Psalam zahvalnosti. Kliči Gospodu, zemljo sva!
019	PSA	100	002	Rado Gospodu služite, priđite mu pevajući!
019	PSA	100	003	Znajte: Gospod je Bog, on nas je sazdao i njemu pripadamo; mi smo njegov narod i stado njegove ispaše.
019	PSA	100	004	Sa hvalama ulazite na vrata njegova i s pesmama u njegova dvorišta; hvalite ga, ime mu slavite.
019	PSA	100	005	Jer je dobar Gospod, jer je milost njegova doveka i veran je naraštaju svakom!
019	PSA	101	001	Davidov Psalam. O milosti i o pravdi pevam! Ja tebi, Gospode, pevam pohvale.
019	PSA	101	002	Predaću se putu besprekornom! Kada ćeš mi doći? U čestitosti srca svoga živeću u svom domu.
019	PSA	101	003	Stvari gnusne ne stavljam pred oči svoje; otpadničke stvari mrzim, na njih ne pristajem!
019	PSA	101	004	Ništa nemam s podlacima i za zlo neću da znam.
019	PSA	101	005	Ko svog bližnjeg iza leđa ocrnjuje, ja toga satirem; ko je prkosnog pogleda i nadmenog srca, ja toga ne trpim.
019	PSA	101	006	Moje su oči na vernima u zemlji da bi sa mnom boravili; nek mi služi onaj koji ide putem besprekornim.
019	PSA	101	007	U mom domu mesta nema za prepredenjaka, pred očima mojim lažov potrajati neće.
019	PSA	101	008	Iz jutra u jutro satirem sve neverne [iz] zemlje, sve zlotvore istrebljujem iz Gospodnjeg grada.
019	PSA	102	001	Molitva ojađenog čoveka pred Gospodom, kad izliva svoju muku. O, Gospode, čuj molitvu moju i moj vapaj nek do tebe dođe!
019	PSA	102	002	Svoje lice ne skrivaj od mene u danu nevolje, uho svoje prigni meni; ti požuri, usliši me u dan kad te zovem.
019	PSA	102	003	Moji dani nestaju u dimu, poput peći kosti mi spečene.
019	PSA	102	004	Srce je moje kao trava košena, uvela, pa ni hleb se ne setim da jedem.
019	PSA	102	005	Od jecanja moga silnog koža mi se slepila za kosti.
019	PSA	102	006	Na pustinjsku buljinu ličim i na ćuka s ruševina pustih!
019	PSA	102	007	Budan ležim, postao sam ptica što samuje na krovu.
019	PSA	102	008	Povazdan mi se rugaju dušmani, imenom mojim proklinju oni što me ruže.
019	PSA	102	009	Pepeo jedem kao da je hleb; to što pijem sa suzama mešam,
019	PSA	102	010	zbog tvog gneva i ljutine tvoje; jer si me podigao, pa onda bacio.
019	PSA	102	011	Kao senka blede dani moji, ja sam kao trava sparušena.
019	PSA	102	012	A ti si, Gospode, doveka! Ti traješ, spominješ se kroz naraštaj svaki.
019	PSA	102	013	Ti ustaješ da Sionu se smiluješ, jer je vreme da ga pomiluješ, jer je došlo vreme određeno.
019	PSA	102	014	Jer sluge tvoje vole mu zidine, žao im je njegovih ruina.
019	PSA	102	015	Drhtaće narodi od imena Gospodnjeg i od tvoje slave svi carevi zemaljski;
019	PSA	102	016	jer će Gospod da izgradi Sion i objavi se u njegovoj slavi;
019	PSA	102	017	kada čuje molitvu jadnika njihove vapaje prezreti neće.
019	PSA	102	018	Nek se to zapiše za naraštaj novi, za narod sazdan da Gospoda slavi!
019	PSA	102	019	Jer će s visine svetosti svoje gledati Gospod, s nebesa će zemlju da pogleda;
019	PSA	102	020	čuće ropac zatočenih i od smrti spasti osuđenike;
019	PSA	102	021	da objavi sa Siona ime Gospodnje i hvalu svoju u Jerusalimu;
019	PSA	102	022	kada se zajedno okupe narodi, i carstva da Gospodu služe.
019	PSA	102	023	Sred života snagu mi je oduzeo i dane mi prekratio!
019	PSA	102	024	Rekao sam: „Ne uzmi me usred mojih dana kad već živiš od roda do roda!
019	PSA	102	025	Ti si u početku utemeljio zemlju, i nebesa su delo tvojih ruku.
019	PSA	102	026	Ona će propasti, ali ti ćeš ostati, i sve će se ishabati kao iznošena odeća, izmenićeš ih kao odeću i proći će.
019	PSA	102	027	A ti si [uvek] isti, veku tvome [nigde] kraja nema.
019	PSA	102	028	Sinovi tvojih slugu živeće i potomci njihovi pred tobom spokojni će biti.“
019	PSA	103	001	Davidov. Blagosiljaj, dušo moja, Gospoda i ime mu sveto sve što je u meni!
019	PSA	103	002	Blagosiljaj, dušo moja, Gospoda, ne zaboravi sva dobročinstva njegova!
019	PSA	103	003	On ti krivice sve tvoje oprašta i leči ti sve bolesti tvoje;
019	PSA	103	004	od propasti spasava ti život, ovenčava milošću i milosrđem;
019	PSA	103	005	život ti dobrotom hrani, mladost ti je sveža ko u orla.
019	PSA	103	006	Gospod čini ono što je pravo, presuđuje u korist tlačenih.
019	PSA	103	007	Puteve je svoje otkrio Mojsiju, dela svoja deci Izrailja.
019	PSA	103	008	Milostiv i milosrdan je Gospod, dugotrpljiv, bogat milosrđem.
019	PSA	103	009	Ne tuži [nas] bez prestanka, doveka se on ne gnevi.
019	PSA	103	010	Po gresima našim on nam ne uzvraća, ne plaća nam prema krivicama.
019	PSA	103	011	Jer koliko je nebo nad zemljom visoko, tolika je nad bogobojaznima milost njegova.
019	PSA	103	012	Koliko je istok od zapada daleko, toliko je prestupe naše od nas udaljio.
019	PSA	103	013	Kao kad se otac na decu sažali, sažali se Gospod bogobojaznima.
019	PSA	103	014	Jer on zna kako smo građeni i seća se da smo tek prašina.
019	PSA	103	015	Poput trave čovekovi su dani, poput cveta na livadi što cveta;
019	PSA	103	016	vetar zaduva i već je nestao, više ga se i ne seća mesto gde je bio.
019	PSA	103	017	A milost je Gospodnja oduvek i zauvek na bogobojaznima i pravednost njegova na njihovim potomcima;
019	PSA	103	018	na onima koji drže njegov savez, koji pamte njegove propise i izvršavaju ih.
019	PSA	103	019	Gospod je na nebesima postavio svoj presto i nad svim carstvom svojim vlada.
019	PSA	103	020	Blagosiljajte Gospoda, anđeli njegovi, jaki i snažni, koji činite po njegovoj reči i slušate njegove naredbe!
019	PSA	103	021	Blagosiljajte Gospoda, sve vojske njegove, sluge njegove, što činite kako mu je drago!
019	PSA	103	022	Blagosiljate Gospoda, sva dela njegova, gde god da je mesto u kome on vlada! Blagosiljaj, dušo moja, Gospoda!
019	PSA	104	001	Blagosiljaj, dušo moja, Gospoda! O, Gospode, o, moj Bože, ti si od svih veći; odenut si i sjajem i slavom!
019	PSA	104	002	Svetlošću je kao plaštom zaogrnut, kao šator prostireš nebesa.
019	PSA	104	003	Grede gornjih odaja svojih u vode polaže, oblake u kočije svoje preže, na krilima vetra jezdi.
019	PSA	104	004	On svoje anđele čini vetrovima, i svoje sluge ognjenim plamenovima.
019	PSA	104	005	On je zemlju postavio na njene temelje, u veke vekova neće se pomaći.
019	PSA	104	006	Dubinama si je pokrio kao pokrivačem, a vode su joj bile nad gorama.
019	PSA	104	007	Povlače se od prekora tvoga, odtekle su od tutnjave groma tvoga –
019	PSA	104	008	kada su se gore digle i doline slegle – tamo gde si im i odredio mesto;
019	PSA	104	009	ne prelaze među što si im stavio, vratiti se neće da zemlju prekriju.
019	PSA	104	010	Ti izvore šalješ dolinama da poteku među planinama.
019	PSA	104	011	Oni poje svaku poljsku zverku i žeđ gase divljim magarcima.
019	PSA	104	012	Nebeske se ptice kraj njih gnezde i pevaju u rastinju.
019	PSA	104	013	Iz gornjih odaja svojih natapaš gore i zemlja je puna ploda dela tvojih.
019	PSA	104	014	Ti činiš da za stoku trava raste, bilje što ga čovek obrađuje, da bi zemlja urodila hlebom;
019	PSA	104	015	i vino što čoveku razgaljuje srce, ulje što lice ozari i hleb što hrani čoveku srce.
019	PSA	104	016	Gospodnja su stabla nalivena, kedrovi što ih je usadio na Livanu;
019	PSA	104	017	na njima se ptice gnezde, u čempresima roda im se skući.
019	PSA	104	018	Na visokim gorama žive divokoze, a kamenjari damanima utočište daju.
019	PSA	104	019	On je mesec načinio da se meri vreme, a i sunce zna kada da zađe.
019	PSA	104	020	Ti spuštaš tamu i noć biva, pa izmile sve šumske živuljke.
019	PSA	104	021	Lavovi za plenom riču tražeći od Boga za sebe hranu.
019	PSA	104	022	Kad sunce zarudi oni se okupe u jazbini svojoj i ležu.
019	PSA	104	023	A čovek ide za poslom svojim i radi do večeri.
019	PSA	104	024	O, Gospode, kako je mnogo dela tvojih! Svako si od njih učinio mudro i tvojih je stvorenja puna zemlja!
019	PSA	104	025	Eno mora, velikog i širokih obala, vrve od bezbrojnih stvorenja, životinja malih i velikih;
019	PSA	104	026	Po njemu brodovi brode i Levijatan koga si načinio u njemu igra.
019	PSA	104	027	Svi oni čekaju tebe da im na vreme daš ono što jedu.
019	PSA	104	028	Ti im daješ i oni to sakupe; ti otvaraš ruku svoju i oni su siti dobra.
019	PSA	104	029	Kad sakriješ lice svoje oni se prepadnu; kad im uzmeš dah, oni skapavaju i ponovo idu u prašinu.
019	PSA	104	030	Kad im pošalješ svoj dah oni nastaju; ti obnavljaš lice zemlje.
019	PSA	104	031	Nek doveka bude slava Gospodnja! Nek delima svojim raduje se Gospod!
019	PSA	104	032	On u zemlju gleda i ona se trese; on dotiče gore i one se dime.
019	PSA	104	033	Kroz svoj život pevaću Gospodu, dok me ima Boga moga proslavljaću!
019	PSA	104	034	Ugodne mu bile misli moje, a ja ću da se radujem u Gospodu.
019	PSA	104	035	Nek grešnici nestanu sa zemlje i zlobnika neka više nema! Blagosiljaj, dušo moja, Gospoda! Slavite Gospoda!
019	PSA	105	001	Hvalite Gospoda, prizivajte mu ime, objavite njegova dela među narodima.
019	PSA	105	002	Pevajte mu, slavite ga pesmom, govorite o svim njegovim čudesima.
019	PSA	105	003	Hvalite se svetim imenom njegovim, nek se raduju srca onih koji traže Gospoda.
019	PSA	105	004	Tražite Gospoda i njegovu snagu, tražite svagda lice njegovo.
019	PSA	105	005	Pamtite čudesa koja je učinio, čuda i sudove usta njegovih.
019	PSA	105	006	O, seme Avrahamovo, slugo njegov, deco Jakovljeva, izabranici njegovi!
019	PSA	105	007	On je Gospod, Bog naš, sudovi su njegovi po svoj zemlji.
019	PSA	105	008	On se seća uvek njegovog saveza, reči što je zapovedi za hiljadu naraštaja,
019	PSA	105	009	koji je sklopio sa Avrahamom, i kojim se zakleo Isaku,
019	PSA	105	010	za uredbu ga je postavio Jakovu, Izrailju za večni savez,
019	PSA	105	011	govoreći: „Tebi ću dati zemlju hanansku, kao deo vašega nasledstva.“
019	PSA	105	012	Dok ih je još bilo malo, tek šačica došljaka u zemlji,
019	PSA	105	013	lutajući od naroda do naroda, od jednog carstva do drugog,
019	PSA	105	014	nije dao nikom da ih tlači, radi njih je kažnjavao careve:
019	PSA	105	015	„Ne dirajte moje pomazanike, mojim prorocima zlobu ne činite!“
019	PSA	105	016	On je glad prizvao na zemlju, ukinuo svako snabdevanje hlebom.
019	PSA	105	017	Čoveka je poslao pred njima, Josifa, prodanog u roblje.
019	PSA	105	018	Noge su mu sputali lancima, a vrat su mu okovali gvožđem;
019	PSA	105	019	sve do časa kad se ispunila reč o njemu, reč Gospodnja ga je prokušala.
019	PSA	105	020	Car je zapovedio da ga puste, vladar naroda ga je oslobodio.
019	PSA	105	021	Postavio ga je za gospodara kuće, za upravitelja svih svojih dobara;
019	PSA	105	022	da po svojoj volji vodi mu glavare, starešine mu mudro savetuje.
019	PSA	105	023	Tako je Izrailj došao u Egipat; Jakov, došljak u Hamovoj zemlji.
019	PSA	105	024	I on je veoma umnožio svoj narod, brojniji su bili od svojih dušmana.
019	PSA	105	025	Okrenuo im je srce da zamrze njegov narod, da mu se na sluge pakosno okome.
019	PSA	105	026	Poslao je Mojsija, svog slugu, i Arona, svog izabranika.
019	PSA	105	027	I oni su pred njima prikazali njegove znakove i čudesa po Hamovoj zemlji.
019	PSA	105	028	Spustio je tamu na nju, pomračio je, i oni nisu bili neposlušni njegovoj reči.
019	PSA	105	029	Vode im je u krv pretvorio i ribe im pomorio.
019	PSA	105	030	Zemlja im je vrvela od žaba, čak i odaje njihovih careva.
019	PSA	105	031	Zapovedio je, pa su obadi i komarci navalili na sve njihove krajeve.
019	PSA	105	032	Grad im je kao kišu dao i plamene munje po njihovoj zemlji.
019	PSA	105	033	Loze im je i smokve slomio, skršio im stabla po njihovom kraju.
019	PSA	105	034	Zapovedio je, pa su grunuli bezbrojni skakavci i gusenice.
019	PSA	105	035	Obrstili su sve bilje njihove zemlje, pojeli im letinu sa polja.
019	PSA	105	036	Pobio je sve prvence njihove zemlje, prvi plod sve njihove muževnosti.
019	PSA	105	037	Izveo ih je sa srebrom i zlatom, među njegovim plemenima nije bilo posrnulih.
019	PSA	105	038	Egipat je odahnuo kada su izašli, jer ih je od njih spopala strahota.
019	PSA	105	039	Oblak je kao zaklon razastro i plamen da noću svetli.
019	PSA	105	040	Molili su ga i on im dovede prepelice, hlebom s neba ih nasiti.
019	PSA	105	041	Otvorio je stenu i vode prokuljaše, potekle su kao potok u zemlji suvoj.
019	PSA	105	042	Jer se setio svog svetog obećanja Avrahamu, sluzi svome.
019	PSA	105	043	Izveo je svoj narod u radosti, uz klicanje svoje izabrane.
019	PSA	105	044	Dao im je zemlje tuđinske, zaposeli su trud naroda;
019	PSA	105	045	da bi se držali njegovih propisa i zakone njegove slušali. Slavite Gospoda!
019	PSA	106	001	Slavite Gospoda! Hvalite Gospoda jer je dobar, jer je milost njegova doveka.
019	PSA	106	002	Ko će da iskaže silna Gospodnja dela, da mu svu slavu razglasi?
019	PSA	106	003	Blago onima što se drže pravde, onima što uvek postupaju pravedno.
019	PSA	106	004	Seti me se, o, Gospode, kada si milostiv svom narodu; u spasenju svome i mene se seti;
019	PSA	106	005	da vidim napredak tvojih izabranih, da se radujem u radosti naroda tvoga i hvalim se sa tvojim nasledstvom.
019	PSA	106	006	Zgrešili smo kao preci naši; učinili smo nepravdu, skrivili smo!
019	PSA	106	007	Naši preci u Egiptu nisu razumeli čudesa tvoja, nisu spominjali tvoju veliku milost, pa su se pobunili kraj mora, kraj Crvenog mora.
019	PSA	106	008	A on ih je izbavio zarad svog imena, da bi silu svoju pokazao.
019	PSA	106	009	Zapretio je Crvenom moru i ono je presušilo, pa ih je vodio dubinama kao po pustinji.
019	PSA	106	010	Spasao ih je od ruke mrzitelja, otkupio iz ruke dušmana.
019	PSA	106	011	I vode su preplavile njihove krvnike, niko od njih preostao nije.
019	PSA	106	012	Tada su poverovali njegovim rečima i pevali mu hvalospeve.
019	PSA	106	013	Ali brzo su mu dela zaboravili, na savet njegov čekali nisu.
019	PSA	106	014	U pustinji ih spopade žudnja, u pustari su iskušavali Boga.
019	PSA	106	015	I on je dao kako su tražili, ali im je duše razboleo.
019	PSA	106	016	U taboru su zavideli Mojsiju i Aronu, svecu Gospodnjem.
019	PSA	106	017	Na to se zemlja raspukla, progutala je Datana i zatrpala Avironovu družinu.
019	PSA	106	018	Buknula je vatra u družini, suknuo je plamen na zlobnike.
019	PSA	106	019	Na Horivu izlili su tele, klanjali se livenom idolu;
019	PSA	106	020	zamenuli su Slavu svoju za lik vola koji pase travu!
019	PSA	106	021	Zaboravili su Boga, svog izbavitelja, koji je u Egiptu velika učinio dela;
019	PSA	106	022	čudesa u Hamovoj zemlji i strahote na Crvenom moru.
019	PSA	106	023	Rekao je da bi ih istrebio, da njegov izabranik Mojsije nije stao pred njega u procep, i odvratio njegov razorni gnev.
019	PSA	106	024	Prezreli su zemlju milu i nisu verovali njegovoj reči.
019	PSA	106	025	Gunđali su u svojim šatorima i glas Gospodnji slušali nisu.
019	PSA	106	026	A on im se zakleo da će ih pobiti u pustinji;
019	PSA	106	027	da će im pobiti decu među narodima i raseliti po zemljama.
019	PSA	106	028	Ali oni su se priklonili Val-Fegoru i jeli žrtve za mrtve.
019	PSA	106	029	Svojim su ga postupcima na gnev izazvali pa je pošast buknula među njima.
019	PSA	106	030	Ali ustao je Fines da posreduje i pošast je stala.
019	PSA	106	031	To mu se uračunalo kao pravednost kroz sva pokolenja, doveka.
019	PSA	106	032	Gnevili su ga i na vodama Merive, pa je i Mojsije zbog njih nastradao;
019	PSA	106	033	jer su mu duh razdražili pa je nepromišljeno govorio usnama svojim.
019	PSA	106	034	Nisu istrebili narode za koje im je Gospod zapovedio.
019	PSA	106	035	Pomešali su se s narodima, naviknuli na njihova dela.
019	PSA	106	036	Služili su njihovim idolima i oni su im postali zamka.
019	PSA	106	037	Žrtvovali su svoje sinove i svoje ćerke zlodusima.
019	PSA	106	038	Prolivali su nevinu krv, krv svojih sinova i svojih ćerki koje su žrtvovali idolima Hanana; krvlju su opoganili zemlju.
019	PSA	106	039	Oskrnavili su se delima svojim, odali se bludu postupcima svojim.
019	PSA	106	040	Tada je planuo gnev Gospodnji na njegov narod, zgadilo mu se njegovo nasledstvo.
019	PSA	106	041	Predavao ih je u ruke naroda pa su nad njima vladali oni što ih mrze;
019	PSA	106	042	tlačili ih njihovi dušmani, ponizili pod njihovom vlašću.
019	PSA	106	043	Mnogo puta ih je izbavljao, ali su bili buntovnih namera, pa su propadali u svojim krivicama.
019	PSA	106	044	Ali on bi ih pogledao u njihovoj muci, čuo bi im preklinjanje;
019	PSA	106	045	pa se zbog njih podsetio svog saveza i sažalio po velikoj milosti svojoj.
019	PSA	106	046	Čak je učinio da im se smiluju svi tlačitelji njihovi.
019	PSA	106	047	Spasi nas, Gospode, Bože naš, skupi nas od naroda, da hvalimo tvoje sveto ime, da se dičimo tvojom slavom.
019	PSA	106	048	Blagosloven da je Gospod, Bog Izrailjev, od veka do veka. I sav narod neka kaže: „Amin.“Slavite Gospoda!
019	PSA	107	001	Hvalite Gospoda jer je dobar, jer je milost njegova doveka!
019	PSA	107	002	Nek govore tako oni što ih je Gospod otkupio, oni otkupljeni iz ruke dušmana;
019	PSA	107	003	koje je okupio iz zemalja istoka i zapada, sa severa i s mora.
019	PSA	107	004	Tek, tumarali su po pustinji, po bespuću i nisu našli mesto da se skrase.
019	PSA	107	005	A bili su i gladni i žedni, dušu svoju da ispuste.
019	PSA	107	006	Gospodu su zavapili u čemeru svome i on ih je izbavio od njihovih muka!
019	PSA	107	007	Ravnim putem ih je poveo da se skrase, da se skuće.
019	PSA	107	008	Nek Gospoda oni hvale za njegovu milost, za čudesa nad potomcima ljudi!
019	PSA	107	009	Jer on poji grlo žednom, dobrim siti dušu gladnom.
019	PSA	107	010	Čame u mraku, u tami; okovani i bedom i gvožđem;
019	PSA	107	011	jer Božijim rečima prkose, prezreli su savet Svevišnjega.
019	PSA	107	012	A on im je patnjom srca ponizio; srljali su, a pomoći niotkuda.
019	PSA	107	013	Gospodu su zavapili u čemeru svome i on ih je spasao od njihovih muka!
019	PSA	107	014	Izveo ih je iz mraka, iz tame, okove im polomio.
019	PSA	107	015	Nek Gospoda oni hvale za njegovu milost, za čudesa nad potomcima ljudi!
019	PSA	107	016	Jer je on razbio bronzana vrata, izlomio gvozdene vratnice.
019	PSA	107	017	Pobudališe zbog svojih prestupničkih puteva, mučiše se zbog svojih krivica.
019	PSA	107	018	Duši im se sva hrana zgadila i do samih vrata smrti su pristigli.
019	PSA	107	019	Gospodu su zavapili u čemeru svome i on ih je spasao od njihovih muka!
019	PSA	107	020	Reč svoju im je poslao, pa su ozdravili; iz raka njihovih ih je izvukao.
019	PSA	107	021	Nek Gospoda oni hvale za njegovu milost, za čudesa nad potomcima ljudi!
019	PSA	107	022	Nek žrtvuju žrtve zahvalnice; nek mu dela objavljuju, neka kliču!
019	PSA	107	023	Oni što su morem brodovima plovili, što su trgovali na velikim vodama;
019	PSA	107	024	oni su videli dela Gospodnja, njegova čudesa u dubini;
019	PSA	107	025	kada je zapovedio, vetru naredio da talase mora oluja podigne.
019	PSA	107	026	I oni se dižu do nebesa, lome se do dubina, pa im se duša topi od zebnje.
019	PSA	107	027	Ljuljaju se, teturaju ko pijani, nestaje im sva veština.
019	PSA	107	028	Gospodu su zavapili u čemeru svome i on ih je izveo iz njihovih muka!
019	PSA	107	029	Oluju je umirio i talasi mora utihnuše.
019	PSA	107	030	A kada se stišaju, pomorci se raduju; on ih vodi do željene luke.
019	PSA	107	031	Nek Gospoda oni hvale za njegovu milost, za čudesa nad potomcima ljudi!
019	PSA	107	032	Neka ga uzdižu na narodnom saboru i neka ga slave u starešinskom zboru!
019	PSA	107	033	On pretvara reke u pustinju, vrela vode u tlo sparušeno;
019	PSA	107	034	plodnu zemlju u slatinu zbog zla onih koji na njoj žive.
019	PSA	107	035	Od pustinje on jezero čini, od zemlje puste vodene izvore.
019	PSA	107	036	Tu je gladne naselio i oni su grad podigli;
019	PSA	107	037	polja su zasejali, vinograde posadili i oni obilje plodova rađaju.
019	PSA	107	038	I on ih je blagoslovio pa su se veoma umnožili; ni stoka im se proredila nije.
019	PSA	107	039	Ali zbog tlačenja, nevolje i jada oni se prorediše, poguriše.
019	PSA	107	040	On izliva prezir na plemiće, pušta da tumaraju pustarom besputnom;
019	PSA	107	041	dok ubogog uzdiže, od nevolje sklanja, poput stada njegov porod množi.
019	PSA	107	042	Vide to pravedni pa se raduju, a svi nepravedni zatvaraju svoja usta.
019	PSA	107	043	Ko je mudar? Taj nek ovo pamti, u Gospodnju milost nek proniče!
019	PSA	108	001	Pesma. Psalam Davidov. Srce mi je voljno, Bože, da ti pevam, da ti sviram bićem svojim!
019	PSA	108	002	Budite se, o, liro i harfo, ja bih zoru da probudim.
019	PSA	108	003	O, Gospode, hvaliću te među narodima, slaviću te među tuđincima.
019	PSA	108	004	Jer je velika milost tvoja, povrh je nebesa; do oblaka seže vernost tvoja.
019	PSA	108	005	Neka si uzvišen vrh nebesa, Bože; slava tvoja nek je nad svom zemljom.
019	PSA	108	006	Desnicom nas svojom spasi, usliši nas, pa da tvoji miljenici izbavljeni budu.
019	PSA	108	007	U svom Svetilištu Bog je objavio: „Zaklicaću, podeliću Sihem, premeriću dolinu Sokota.
019	PSA	108	008	Moj je Galad, moj je Manasija; Jefrem mi je kaciga na glavi, a Juda mi carsko žezlo.
019	PSA	108	009	Moav mi je korito za pranje, na Edom sam bacio sandalu, uskliknuću povrh Filisteje!“
019	PSA	108	010	Ko će mene da otprati u grad utvrđeni? A na Edom ko će me povesti?
019	PSA	108	011	Nećeš li ti, o, Bože, koji si nas odbacio, pa s vojskama našim, Bože, više ne koračaš?
019	PSA	108	012	Pomoć daj nam ispred protivnika, uzalud je ljudsko izbavljenje.
019	PSA	108	013	Silno ćemo stupati sa Bogom, izgaziće naše protivnike!
019	PSA	109	001	Horovođi. Psalam Davidov. O, Bože slavljenja mojega, nemoj da zaćutiš!
019	PSA	109	002	Eno, usta zlobna i usta pakosna na mene su razjapljena; kleveću me jezikom lažljivim.
019	PSA	109	003	Okružili su me rečima mržnje, bez razloga napali me.
019	PSA	109	004	Tužbama mi uzvraćaju ljubav, ali ja se predajem molitvi.
019	PSA	109	005	Na dobro mi uzvraćaju zlobom i mržnju mi vraćaju za ljubav.
019	PSA	109	006	Protiv takvog postavi zlikovca, tužitelja, nek mu stoji s desna!
019	PSA	109	007	Kada mu se sudi, krivac neka bude; neka mu se i molitva u greh preokrene!
019	PSA	109	008	Nek mu dani budu malobrojni, neka se njegova služba da drugome.
019	PSA	109	009	Nek mu deca siročad postanu i žena mu udovica!
019	PSA	109	010	Neka mu se deca potucaju, neka prose; neka mole kada odu iz svojih ruina!
019	PSA	109	011	Nek mu pleni zajmodavac sve što je njegovo, neka mu tuđinac imanje opljačka!
019	PSA	109	012	Nemao nikoga da mu se smiluje, siročad mu nemala nikoga koji bi ih požalio!
019	PSA	109	013	Neka mu se seme zatre, ime im se izbrisalo u kolenu drugom!
019	PSA	109	014	Nek se pamte krivice njegovih predaka pred Gospodom, greh majke njegove nek se ne izbriše!
019	PSA	109	015	Neka budu trajno pred Gospodom, a on sa zemlje nek im zbriše spomen!
019	PSA	109	016	Jer se nije setio milost da iskaže, već je kinjio siromaha, nevoljnika, ubijao očajnika.
019	PSA	109	017	Voleo je kletvu, pa neka ga stigne; blagoslov mu nije bio mio, pa neka je daleko od njega.
019	PSA	109	018	Ko odelom u kletvu se oblačio, pa nek se ona kao voda u njega ulije i kao ulje u njegove kosti.
019	PSA	109	019	Nek mu ona bude ko ogrtač u koga se zamotava, kao pojas koji stalno opasuje!
019	PSA	109	020	Neka tako Gospod plati mojim tužiteljima i onima što o meni govore zlobno!
019	PSA	109	021	A ti, o, Gospode Bože, čini sa mnom kako dolikuje tvom imenu; izbavi me jer je milost tvoja dobra.
019	PSA	109	022	Evo, i siromah i nevoljnik ja sam, probodeno srce je u meni.
019	PSA	109	023	Bledim kao senka izdužena, oduvan sam ko skakavac.
019	PSA	109	024	Od posta mi kolena klecaju; telo mi je mršavo, bez sala.
019	PSA	109	025	Postao sam ruglo za njih, odmahuju glavom kad me vide.
019	PSA	109	026	O, Gospode, pomozi mi! Spasi mene, o, moj Bože, po milosti svojoj!
019	PSA	109	027	Neka znaju ljudi da je ovo ruka tvoja; da si to ti, o, Gospode, učinio.
019	PSA	109	028	Oni neka kunu a ti blagosiljaj; a kada se dignu neka se zastide, a tvoj će se sluga radovati.
019	PSA	109	029	Neka se tužitelji moji u bruku obuku, sramotom svojom neka se pokriju ko plaštom.
019	PSA	109	030	Hvaliću Gospoda na sav glas! Slaviću ga usred mnoštva;
019	PSA	109	031	jer je ubogome stao s desne strane da ga spase od onih što mu duši presuđuju!
019	PSA	110	001	Psalam Davidov. Reče Gospod Gospodu mome: „Sedi meni s moje desne strane, dok dušmane ne položim tvoje, za tvoje noge postolje da budu.
019	PSA	110	002	Žezlo snage tvoje pruža Gospod sa Siona: Sred dušmana svojih vladaj!
019	PSA	110	003	Tvoj će ti se narod rado dati u danu tvog pohoda; u sjaju slave, u ciku zore mladići su tvoji kao rosa.“
019	PSA	110	004	Gospod je dao zakletvu i neće je povući: „Ti si doveka sveštenik po redu Melhisedekovom.
019	PSA	110	005	Gospod ti je s desne strane i careve lomi u danu svog gneva.
019	PSA	110	006	On narodima sudi, sve je puno leševa; širom polja on glave razbija.
019	PSA	110	007	On iz potoka kraj puta pije i zbog toga diže glavu.“
019	PSA	111	001	Slavite Gospoda! Hvaliću Gospoda celim srcem svojim, na saboru pravednika i u zajednici!
019	PSA	111	002	Velika su dela Gospodnja, željan ih je svako ko uživa u njima.
019	PSA	111	003	Veličanstveno i slavno delo je njegovo, pravednost njegova trajaće doveka.
019	PSA	111	004	Čudesa je svoja učinio da se pamte, milosrdan je i milostiv Gospod.
019	PSA	111	005	Hranu daje bogobojaznima, svog saveza doveka se seća.
019	PSA	111	006	Svom narodu javio je silu dela svojih, dajući im nasledstvo naroda.
019	PSA	111	007	Verodostojna su i pravedna dela njegovih ruku, svi njegovi propisi su pouzdani;
019	PSA	111	008	postavljeni od veka do veka, učinjeni istinito i pravedno.
019	PSA	111	009	Za svoj narod otkup je poslao i svoj savez večno postavio; ime mu je i sveto i strašno.
019	PSA	111	010	Mudrost otpočinje bogobojaznošću. Baš su razboriti svi koji tako čine i slava im traje za vek veka.
019	PSA	112	001	Slavite Gospoda! Blago čoveku što se Gospoda boji i u zapovestima njegovim rado uživa.
019	PSA	112	002	Moćno će mu potomstvo biti po zemlji, naraštaj će pravednika blagosloven biti.
019	PSA	112	003	U kući mu blago i imetak, pravednost mu postojana vavek.
019	PSA	112	004	Svetlo i u tami sija pravednima, milosrdnima, milostivima i pravičnima.
019	PSA	112	005	Sažaljiv je dobar čovek, pozajmljuje, pravedno se u poslu ophodi.
019	PSA	112	006	Taj se nikad uzdrmati neće, sećanje na pravednika trajaće doveka.
019	PSA	112	007	On ne strepi pred lošim vestima, pouzdanog srca u Gospoda se uzda.
019	PSA	112	008	Pribranog je srca, ne strahuje dok ne zalikuje nad dušmanima svojim.
019	PSA	112	009	On neštedimice deli, daje sirotinji, pravednost njegova ostaje doveka; rog će mu se u časti uzdići.
019	PSA	112	010	Videće to zlotvor, ozlojediće se, škripaće zubima i grišće se; propašće žudnja zlotvora!
019	PSA	113	001	Slavite Gospoda! O, slavite, sluge Gospodnje, slavite ime Gospodnje!
019	PSA	113	002	Nek ime Gospodnje proslavljano bude od sad pa doveka!
019	PSA	113	003	Od izlaska sunca pa do njegovog zalaska, proslavljano bilo ime Gospodnje!
019	PSA	113	004	Nad svim narodima uzvišen je Gospod, slava mu je vrh nebesa.
019	PSA	113	005	Ko je kao Gospod, Bog naš, što stoluje u visini;
019	PSA	113	006	što se sagne da pogleda i po nebu i po zemlji?
019	PSA	113	007	Siromaha diže iz prašine, iz bunjišta diže ubogoga;
019	PSA	113	008	da ga posadi s plemićima, s plemićima njegovog naroda.
019	PSA	113	009	Od nerotkinje u kući čini srećnu majku dece. Slavite Gospoda!
019	PSA	114	001	Kada je iz Egipta izašao Izrailj, dom Jakovljev iz naroda tuđinskog jezika,
019	PSA	114	002	Juda je postao njegovo Svetilište i Izrailj carstvo njegovo.
019	PSA	114	003	Videlo to more, pa ustuknu, a i Jordan poteče unazad.
019	PSA	114	004	Ko ovnovi poskakaše gore i brežuljci poput jaganjaca.
019	PSA	114	005	More, što si uteklo? Jordane, što si unazad potekao?
019	PSA	114	006	Gore, što skačete ko ovnovi i vi, brežuljci, poput jaganjaca?
019	PSA	114	007	Pred Gospodom potresi se, zemljo, pred Jakovljevim Bogom;
019	PSA	114	008	što pretvara stenu u jezero, kremen-kamen u svoj izvor vode.
019	PSA	115	001	Nemoj nama, o, Gospode, nemoj nama, već imenu svome slavu podaj, zbog milosti svoje i istine svoje!
019	PSA	115	002	Zašto narodi da govore: „Taj Bog njihov, gde je?“
019	PSA	115	003	A Bog naš je na nebesima i on čini sve što mu se prohte!
019	PSA	115	004	Srebro su i zlato njihovi idoli, ljudskih ruku delo.
019	PSA	115	005	Sa ustima – a nemi, sa očima – a slepi;
019	PSA	115	006	sa ušima – a gluvi i sa nosem koji ne miriše;
019	PSA	115	007	sa rukama koje ne pipaju, sa nogama koje se ne kreću i sa grlom što ni glas da pusti.
019	PSA	115	008	Takvi će da budu ti što su ih načinili, svi koji se u njih pouzdaju!
019	PSA	115	009	Izrailju, u Gospoda se uzdaj! On im je pomoćnik, on im je štit!
019	PSA	115	010	Dome Aronov, u Gospoda se uzdaj! On im je pomoćnik, on im je zaštitnik!
019	PSA	115	011	Vi što strepite od Gospoda, u Gospoda se uzdajte! On im je pomoćnik, on im je zaštitnik!
019	PSA	115	012	Setio se i nas Gospod! Nek nas blagoslovi, neka blagoslovi dom Izrailjev; neka blagoslovi dom Aronov!
019	PSA	115	013	Blagosloviće one što strepe od Gospoda, kako male tako i velike.
019	PSA	115	014	Umnožio vas Gospod, i vas i decu vašu!
019	PSA	115	015	Blagoslovio vas Gospod, Sazdatelj nebesa i zemlje!
019	PSA	115	016	Nebesa su Gospodnja nebesa, a zemlju je dao potomcima ljudi.
019	PSA	115	017	Preminuli ne slave Gospoda, ni svi što u pokoj idu;
019	PSA	115	018	a mi Gospoda slavimo sada i doveka! Slavite Gospoda!
019	PSA	116	001	Ja volim Gospoda, jer je čuo moj glas i preklinjanja moja;
019	PSA	116	002	prignuo je uho svoje k meni i dokle živim ja ću da mu vapim!
019	PSA	116	003	Smrtna su se užad splela oko mene i zamka Sveta mrtvih spopala me; snađoše me i muka i čemer.
019	PSA	116	004	Ali ime sam Gospodnje zvao: „O, Gospode, preklinjem te, izbavi mi dušu!“
019	PSA	116	005	Milostiv je i pravedan Gospod, naš je Bog milosrdan!
019	PSA	116	006	Gospod brani prostodušne, jer kada sam bio lakoveran, on me je spasao.
019	PSA	116	007	Ti se opet smiri, dušo moja, jer ti Gospod obilno uzvrati!
019	PSA	116	008	Da, ti si dušu moju od smrti spasao, oko moje od plakanja, nogu moju od spoticanja.
019	PSA	116	009	U zemlji živih pred Gospodom ja ću ići.
019	PSA	116	010	Poverovao sam, makar i govorim: „Ojađen sam jako!“
019	PSA	116	011	A rekao sam brzopleto: „Svaki čovek je lažljivac!“
019	PSA	116	012	Čime Gospodu da uzvratim za sve njegovo dobro prema meni?
019	PSA	116	013	Čašu ću spasenja da podignem, Gospodnje ću ime da prizovem!
019	PSA	116	014	Zavete svoje izvršiću Gospodu pred celim njegovim narodom.
019	PSA	116	015	Skupocena je u očima Gospodnjim smrt njegovih vernih.
019	PSA	116	016	O, Gospode, ja sam sluga tvoj! Tvoj sam sluga, sin tvoje sluškinje, sa mene si raskovo okove!
019	PSA	116	017	Prineću ti žrtvu zahvalnicu i prizvaću ja ime Gospodnje!
019	PSA	116	018	Zavete svoje izvršiću Gospodu pred celim njegovim narodom;
019	PSA	116	019	u dvorištima Doma Gospodnjeg, usred tebe, o, Jerusalime. Slavite Gospoda!
019	PSA	117	001	Svi puci, slavite Gospoda, veličajte ga, svi narodi!
019	PSA	117	002	Jer mu je moćna milost prema nama i doveka istina je Gospodnja! Slavite Gospoda!
019	PSA	118	001	Hvalite Gospoda jer je dobar, jer je milost njegova doveka!
019	PSA	118	002	Nek Izrailj kaže: „Jer je milost njegova doveka!“
019	PSA	118	003	Neka dom Aronov kaže: „Jer je milost njegova doveka!“
019	PSA	118	004	Neka kažu oni koji strepe od Gospoda: „Jer je milost njegova doveka!“
019	PSA	118	005	U teskobi Gospoda sam zvao; čuo me je Gospod, izveo me na prostrano mesto.
019	PSA	118	006	Gospod je na mojoj strani, neću se bojati; šta mi može učiniti čovek?
019	PSA	118	007	Gospod je na mojoj strani, među mojim pomagačima; ja ću samo da likujem nad onima što me mrze.
019	PSA	118	008	Bolje je u Gospodu utočište naći, nego u čoveku oslonac pronaći.
019	PSA	118	009	Bolje je u Gospodu utočište naći, nego u plemićima oslonac pronaći.
019	PSA	118	010	Svi narodi opkoliše mene, ali sam ih potisnuo u ime Gospodnje.
019	PSA	118	011	Opkoliše me, baš me okružiše, ali sam ih potisnuo u ime Gospodnje.
019	PSA	118	012	Prekriše me kao pčele, alʼ zgasnuše ko plamen u trnju, jer baš sam ih potisnuo u ime Gospodnje.
019	PSA	118	013	Divlje su me gurnuli da padnem, ali mi je Gospod pomogao.
019	PSA	118	014	Gospod je moja (sila) i pesma, on mi je spasenje!
019	PSA	118	015	Povik klicanja i spasenja u šatoru je pravednika, silna je na delu desnica Gospodnja.
019	PSA	118	016	Podigla se desnica Gospodnja! Silna je na delu desnica Gospodnja!
019	PSA	118	017	Ja umreti neću, živeću dela Gospodnja da objavim.
019	PSA	118	018	A korio me je Gospod, baš me je korio; ali smrti predao me nije.
019	PSA	118	019	Vrata pravednosti otvorite meni, da kroz njih prođem i hvalim Gospoda!
019	PSA	118	020	To su vrata Gospodnja, pravedni će kroz njih proći.
019	PSA	118	021	Hvaliću te, jer si mi se odazvao, jer si meni Spasitelj postao!
019	PSA	118	022	Kamen što su zidari odbacili, postade kamen ugaoni.
019	PSA	118	023	Od Gospoda ovo beše i to je divno u našim očima.
019	PSA	118	024	Ovo je dan sazdan od Gospoda; radujmo se i kličimo u njemu!
019	PSA	118	025	O, Gospode, vapimo ti, spasi! O, Gospode, vapimo ti, uspeh daj nam!
019	PSA	118	026	Blagosloven onaj koji dolazi u ime Gospodnje! Blagosiljamo vas iz Doma Gospodnjeg!
019	PSA	118	027	Gospod je Bog, nas je obasjao. Žrtvu prazničnu konopcima zavežite za rogove žrtvenika.
019	PSA	118	028	Bog moj ti si, tebe ću da hvalim; o, moj Bože, tebe da veličam!
019	PSA	118	029	Hvalite Gospoda jer je dobar, jer je milost njegova doveka!
019	PSA	119	001	Blago ljudima besprekornog puta, po Gospodnjem Zakonu što žive.
019	PSA	119	002	Blago onima što se drže njegovih propisa, što ga traže celim srcem;
019	PSA	119	003	i nepravdu što ne čine, prema stazama njegovim što žive.
019	PSA	119	004	Svoje si nam odredbe ti dao da bi ih se predano držali.
019	PSA	119	005	O, kada bi moje staze postojane bile, da se tvojih uredaba držim!
019	PSA	119	006	Ja se onda zastideo ne bi, sve zapovesti tvoje kad bih razmatrao.
019	PSA	119	007	Čestitog ću srca hvalu tebi dati, kad pravila pravednosti tvoje budem naučio.
019	PSA	119	008	Držaću se tvojih uredaba, a ti mene sasvim ne napuštaj!
019	PSA	119	009	Kako mladić čistim put svoj da održi? Držeći se reči tvoje.
019	PSA	119	010	Tebe tražim celim srcem svojim, ne daj mi da lutam od tvojih zapovesti.
019	PSA	119	011	Tvoju reč sam u srce sakrio da ti ne bih sagrešio.
019	PSA	119	012	O, Gospode, blagosloven ti si! Pouči me svojim uredbama.
019	PSA	119	013	Usnama ja svojim objavljujem sva pravila usta tvojih.
019	PSA	119	014	Radujem se putu propisa tvojih kao da je svakovrsno blago.
019	PSA	119	015	Na odredbe tvoje mislim, na puteve tvoje pazim.
019	PSA	119	016	Uživam u uredbama tvojim, zaboravu reč ti ne dam.
019	PSA	119	017	Sluzi svome blagonaklon budi, pa da živim i reč tvoju držim.
019	PSA	119	018	Oči mi otvori, pa da gledam u čudesa tvojega Zakona.
019	PSA	119	019	Ja sam došljak na zemlji, zapovesti svoje ne skrivaj od mene.
019	PSA	119	020	Satire se duša moja, jer za pravilima tvojim stalno žudi.
019	PSA	119	021	Ti bahate prekorevaš, prokleti su oni koji zastraniše od zapovesti tvojih.
019	PSA	119	022	Skini s mene ruganja i prezir, jer se tvojih propisa ja držim.
019	PSA	119	023	I glavari zasedaju, protiv mene se dogovaraju; a tvoj sluga razmišlja o tvojim uredbama.
019	PSA	119	024	Da, propisi su tvoji uživanja moja, savetnici moji.
019	PSA	119	025	Duša mi se s prašinom slepila, po svojoj me reči ti oživi.
019	PSA	119	026	Puteve sam svoje izložio i ti si me uslišio, pouči me svojim uredbama.
019	PSA	119	027	Daj da shvatim put tvojih odredbi, pa da tvoja čudesa razmatram.
019	PSA	119	028	Od tuge mi duša jeca, po svojoj me reči ti osnaži.
019	PSA	119	029	Put zablude ukloni od mene, svoj mi Zakon milostivo daruj.
019	PSA	119	030	Put vernosti ja sam odabrao, pravila sam tvoja prigrlio.
019	PSA	119	031	Uz propise tvoje ja prijanjam; o, Gospode, ne daj da se osramotim.
019	PSA	119	032	Putem tvojih zapovesti hitam, jer mi za njih srce širiš.
019	PSA	119	033	O, Gospode, pouči me putu svojih uredaba, da bih ga se do kraja držao.
019	PSA	119	034	Pronicljivost daj mi, da tvoj Zakon ispunjavam pa da ga se celim srcem držim.
019	PSA	119	035	Daj da idem stazom zapovesti tvojih, jer je u njoj moje uživanje.
019	PSA	119	036	Propisima tvojim srce mi prikloni, a ne nečasnoj dobiti.
019	PSA	119	037	Oči moje ti okreni da prolaznost ne gledaju, na svom putu život mi podari.
019	PSA	119	038	Sluzi svome reč svoju ispuni, onu što si dao bogobojaznome.
019	PSA	119	039	Odagnaj od mene prezir od koga strahujem, jer su tvoja pravila valjana.
019	PSA	119	040	Gle, za tvojim odredbama čeznem, oživi me pravednošću svojom!
019	PSA	119	041	O, Gospode, milost tvoja nek na mene dođe, spasenje tvoje što si obećao;
019	PSA	119	042	pa da mogu podrugljivcu nešto da uzvratim, jer ja se u tvoju reč pouzdam.
019	PSA	119	043	Ne ostavljaj usta moja sasvim bez istine, jer na tvoja pravila ja čekam;
019	PSA	119	044	pa tvoj Zakon istrajno da držim, sve od veka pa do veka;
019	PSA	119	045	i da živim u prostranoj zemlji, jer tvoje odredbe ja tražim;
019	PSA	119	046	da svedočim ja propise tvoje, pred carevima da se ne postidim;
019	PSA	119	047	uživaću u zapovestima tvojim, jer ih volim;
019	PSA	119	048	podići ću ruke svoje ka zapovestima tvojim, jer ih volim; uredbe ću tvoje da razmatram.
019	PSA	119	049	Seti se reči tvoje za slugu tvoga kojom si mi ti ulio nadu.
019	PSA	119	050	Ona mi je u jadu uteha, jer reč tvoja život meni čuva.
019	PSA	119	051	Silno mi se rugaju bahati, a ja od tvoga Zakona ne skrećem.
019	PSA	119	052	Na pravila tvoja davna mislim, Gospode, i njima se tešim!
019	PSA	119	053	Spopada me plamen srdnje zbog zlobnika, onih što tvoj Zakon napuštaju.
019	PSA	119	054	Uredbe su tvoje pesme moje u kući skitnje moje.
019	PSA	119	055	O, Gospode, ime tvoje spominjem u noći, da se držim ja tvoga Zakona!
019	PSA	119	056	I ovo je moja obaveza: da se držim tvojih odredaba.
019	PSA	119	057	Ja imam Gospoda, odlučan sam da reč tvoju držim.
019	PSA	119	058	Preklinjem te celim srcem svojim, milostivo daj mi što si obećao.
019	PSA	119	059	Puteve svoje ispitujem, propisima tvojim korake usmeravam svoje.
019	PSA	119	060	Žurim, ne oklevam da zapovesti tvoje držim.
019	PSA	119	061	Obmotaše me užad zlikovačka, ali Zakon tvoj ne zaboravljam.
019	PSA	119	062	Usred noći podižem se da ti zahvaljujem zbog tvojih pravednih sudova.
019	PSA	119	063	Prijatelj sam bogobojaznih, onih što ti odredbe čuvaju.
019	PSA	119	064	O, Gospode, milosti je tvoje puna zemlja! Pouči me svojim uredbama.
019	PSA	119	065	O, Gospode, činiš dobro sluzi tvome, kako si i obećao!
019	PSA	119	066	Nauči me da dobro sudim i shvatam, jer zapovestima tvojim verujem.
019	PSA	119	067	Lutao sam pre stradanja svoga, a sada se držim tvoje reči.
019	PSA	119	068	Ti si dobar, dobročinitelj si; pouči me uredbama svojim.
019	PSA	119	069	Lažima me blate osioni, a ja se svim srcem odredaba tvojih držim.
019	PSA	119	070	Srce im je zadriglo, skorelo, a ja u tvom Zakonu uživam.
019	PSA	119	071	Korisno je kad se mučim da bih tvoje uredbe shvatio.
019	PSA	119	072	Bolji mi je Zakon što si objavio od hiljada zlatnika i srebrnjaka.
019	PSA	119	073	Tvoje su me ruke sačinile, stvorile me; razboritost daj mi da naučim zapovesti tvoje.
019	PSA	119	074	Neka me vide bogobojazni, pa neka se obraduju, jer se tvojoj reči nadam.
019	PSA	119	075	Gospode, znam da su sudovi tvoji pravedni, da me koriš jer me voliš.
019	PSA	119	076	Milost tvoja neka me uteši, kao što si obećao svome sluzi.
019	PSA	119	077	Neka mi dođe milosrđe tvoje, da oživim, jer je Zakon tvoj meni uživanje.
019	PSA	119	078	Osioni neka se postide za klevetu kojom me kleveću, a ja mislim na odredbe tvoje.
019	PSA	119	079	Bogobojazni neka mi pristupe, oni koji znaju za tvoje propise.
019	PSA	119	080	Nek mi srce besprekorno bude prema tvojim uredbama, tako da se ne zastidim.
019	PSA	119	081	Duša moja kopni za tvojim spasenjem, jer reč tvoju iščekujem.
019	PSA	119	082	Oči moje sahnu da mi se obratiš, govorim: „Kada ćeš me utešiti?“
019	PSA	119	083	Postao sam ko mešina nadimljena, uredbe tvoje ne dam zaboravu.
019	PSA	119	084	Koliko je dana sluzi tvom ostalo? Kad ćeš sudu da privedeš moje tlačitelje?
019	PSA	119	085	Bahati mi iskopaše jame, ti što nisu po Zakonu tvome.
019	PSA	119	086	Svaka ti je zapovest istina, pomozi mi jer me gone zabludama.
019	PSA	119	087	Skoro su me sa zemlje zbrisali, a ja tvoje odredbe ne odbacujem.
019	PSA	119	088	Milošću me svojom živoga sačuvaj da održim tvojih usta svedočanstvo.
019	PSA	119	089	O, Gospode, večna je reč tvoja, na nebesima je učvršćena!
019	PSA	119	090	Od roda do roda je vernost tvoja, ti si zemlju osnovao i ona je postojana.
019	PSA	119	091	Po odlukama tvojim i danas stoji, jer tebi služi sve što postoji.
019	PSA	119	092	Da mi tvoj Zakon uteha nije bio, propao bih u nevolji svojoj.
019	PSA	119	093	Doveka pamtim odredbe tvoje, jer me one u životu drže.
019	PSA	119	094	Ja pripadam tebi, spasi me, jer odredbe tvoje tražim!
019	PSA	119	095	Zlikovci vrebaju da me ubiju, a ja propise tvoje pažljivo razmatram.
019	PSA	119	096	Svemu savršenom video sam kraja, alʼ širini tvoje zapovesti kraja nema.
019	PSA	119	097	Kako volim Zakon tvoj! Od jutra do sutra razmišljam o njemu.
019	PSA	119	098	Zapovest me tvoja mudrijim čini od dušmana mojih, jer doveka pripada mi.
019	PSA	119	099	Bolje rasuđujem od svih svojih učitelja, jer razmišljam o propisima tvojim.
019	PSA	119	100	Od staraca umniji sam, jer razmatram odredbe tvoje.
019	PSA	119	101	Od svake zle staze čuvam stope svoje da bih reč tvoju mogao da držim.
019	PSA	119	102	Od pravila tvojih ja se ne okrećem jer si ti sam mene poučio.
019	PSA	119	103	Kako je slatka reč tvoja nepcu mome, od meda je [slađa] ustima mojim!
019	PSA	119	104	Razborit sam od odredaba tvojih i zato mrzim svaku lažnu stazu.
019	PSA	119	105	Mojoj nozi tvoja reč je lampa i svetlo za moju stazu.
019	PSA	119	106	Zakleo sam se, obavezujem se: držaću se tvojih pravednih sudova.
019	PSA	119	107	Mnogo sam stradao, Gospode, po svojoj me reči ti oživi.
019	PSA	119	108	Dobrovoljnu žrtvu usta mojih primi, molim te, Gospode; pouči me tvojim pravilima.
019	PSA	119	109	Glava moja stalno je u torbi ali Zakon tvoj ne zaboravljam.
019	PSA	119	110	Zlotvori mi klopku postavljaju ali ja ne skrećem s tvojih odredaba.
019	PSA	119	111	Doveka sam nasledio propise tvoje, jer su oni radost mome srcu.
019	PSA	119	112	Predao sam srce svoje da uredbe tvoje izvršava, za vekove i do kraja.
019	PSA	119	113	Mrzim ljude srca podeljenog, a tvoj Zakon volim.
019	PSA	119	114	Utočište, štit moj ti si, ja se tvojoj reči nadam.
019	PSA	119	115	Odlazite od mene, zločinci, da bih svoga Boga zapovesti ispunjavao!
019	PSA	119	116	Podrži me kao što si obećao, pa da živim; sramoti me ne prepusti zbog nadanja moga.
019	PSA	119	117	Okrepi me, pa da spasen budem i da trajno težim uredbama tvojim.
019	PSA	119	118	Ti se gnušaš svih što zastrane od uredaba tvojih, jer je uzaludna njihova obmana.
019	PSA	119	119	Kao zguru skinuo si sve zlobnike zemaljske i zato volim propise tvoje.
019	PSA	119	120	Telo mi se ježi jer od tebe strepim, sudovi me tvoji plaše.
019	PSA	119	121	Ja postupam pravo i pravedno, tlačiteljima mojim ne ostavljaj mene!
019	PSA	119	122	Budi jamac za dobro svom sluzi, da me gordi ne bi tlačili.
019	PSA	119	123	Oči su mi usahnule za tvojim spasenjem i za rečju pravednosti tvoje.
019	PSA	119	124	Tvome sluzi ti učini po milosti svojoj, pouči me uredbama svojim.
019	PSA	119	125	Tvoj sam sluga, prosvetljenje daj mi pa da tvoje propise razumem.
019	PSA	119	126	Jeste vreme da deluje Gospod, tvoj su Zakon prekršili!
019	PSA	119	127	Zato više volim zapovesti tvoje nego zlato, više nego suvo zlato.
019	PSA	119	128	Zato odobravam odredbe tvoje, svaku i o svemu, i prezirem svaku stazu laži.
019	PSA	119	129	Čudesni su tvoji propisi, zato ih se duša moja pridržava.
019	PSA	119	130	Objašnjenje tvojih reči prosvetljuje, promućurnost daje lakovernima.
019	PSA	119	131	Zinuo sam, dahćem, jer sam željan zapovesti tvojih.
019	PSA	119	132	Na mene se osvrni, smiluj mi se, ko što često činiš onim što ti ime vole.
019	PSA	119	133	Rečju svojom korake mi vodi, ne daj bilo kojem grehu da nada mnom vlada.
019	PSA	119	134	Otkupi me od tlačitelja ljudi da odredbi tvojih mogu da se držim.
019	PSA	119	135	Nek slugu tvoga obasja lice tvoje, uredbama svojim pouči me!
019	PSA	119	136	Potoci suza iz mojih očiju teku jer se Zakona tvoga ne drže ljudi.
019	PSA	119	137	O, Gospode, ti pravedan jesi i presude tvoje ispravne su!
019	PSA	119	138	Propisi tvoji što si zapovedio, pravedni su i sasvim su verni.
019	PSA	119	139	Revnost moja izjeda me jer dušmani su moji tvoje reči zaboravili.
019	PSA	119	140	Tvoja reč je sasvim proverena i voli je sluga tvoj!
019	PSA	119	141	Neznatan sam i omrznut ja sam, odredbe ti ne dam zaboravu.
019	PSA	119	142	Pravda tvoja je pravda doveka i istina tvoj je Zakon.
019	PSA	119	143	Snašli su me nevolja i muka, ali uživam u zapovestima tvojim.
019	PSA	119	144	Propisi tvoji doveka su pravedni, da živ budem podari mi razum.
019	PSA	119	145	Od sveg srca vapim! Gospode, usliši me, da uredbe tvoje držim!
019	PSA	119	146	Tebi vapim da me spaseš, da propise tvoje držim.
019	PSA	119	147	Pre zore se dižem i za pomoć vapim, jer se tvojoj reči nadam.
019	PSA	119	148	Još pre smene noćne straže oči moje bdiju, da o tvojoj reči mislim.
019	PSA	119	149	O, Gospode, po milosti svojoj glas moj saslušaj, život mi sačuvaj po svojoj odluci.
019	PSA	119	150	Primiču se oni što zlobu smišljaju, oni što su od tvog Zakona daleko.
019	PSA	119	151	A ti si, o, Gospode, blizu i istina su sve zapovesti tvoje!
019	PSA	119	152	Odavno sam naučio iz tvojih propisa da si ih doveka učvrstio.
019	PSA	119	153	Pogledaj na moju muku pa me oslobodi, jer tvoj Zakon zaboravu ne dam.
019	PSA	119	154	Za moj slučaj se zauzmi, otkupi me, rečju svojom život mi sačuvaj.
019	PSA	119	155	A spasenje je daleko od zlobnika, jer uredbe tvoje oni i ne traže.
019	PSA	119	156	O, Gospode, golemo je milosrđe tvoje, život mi sačuvaj po svojoj odluci.
019	PSA	119	157	Brojni su progonitelji moji i dušmani moji, ali ja ne skrećem od propisa tvojih.
019	PSA	119	158	Gadi mi se kad gledam neverne, što ne mare za reč tvoju.
019	PSA	119	159	Vidi kako odredbe ti volim! O, Gospode, po milosti svojoj život mi sačuvaj!
019	PSA	119	160	Sva je tvoja reč istina, doveka ti svaka presuda pravedna.
019	PSA	119	161	Bezrazložno gone me glavari, alʼ od reči tvoje strepi srce moje.
019	PSA	119	162	Zbog reči tvoje radujem se kao onaj koji plen veliki stekne.
019	PSA	119	163	Mrzim laž, prezirem je, a tvoj Zakon volim.
019	PSA	119	164	Sedam puta na dan ja te slavim zbog tvojih pravednih odluka.
019	PSA	119	165	Obilje je mira na onima što ti Zakon vole, za njih nema spoticanja.
019	PSA	119	166	O, Gospode, spasu tvom se nadam; izvršavam tvoje zapovesti.
019	PSA	119	167	Propisa se tvojih drži duša moja, ja ih neizmerno volim.
019	PSA	119	168	Odredaba tvojih i propisa tvojih ja se držim, jer svi su moji putevi pred tobom.
019	PSA	119	169	O, Gospode, plač moj neka ti je blizak! Po reči mi svojoj prosvetljenje podaj.
019	PSA	119	170	Moja molba nek pred tebe dođe, po svom obećanju ti mene izbavi.
019	PSA	119	171	Nek se sliva slavopoj sa mojih usana, jer me svojim uredbama učiš.
019	PSA	119	172	Nek reč tvoju moj jezik zapeva, jer su pravedne sve zapovesti tvoje.
019	PSA	119	173	Nek ti ruka u pomoć mi stigne, jer sam tvoje odredbe odabrao.
019	PSA	119	174	O, Gospode, za spasenjem tvojim čeznem i u tvome Zakonu uživam!
019	PSA	119	175	Neka mi je duša živa da bi te slavila, sudovi tvoji neka mi pomognu.
019	PSA	119	176	Poput ovce ja sam zalutao; a ti slugu svoga traži, jer zapovesti tvoje ne dam zaboravu.
019	PSA	120	001	Pesma poklonička. U nevolji Gospoda sam zvao i on mi se odazvao.
019	PSA	120	002	O, Gospode, izbavi mi dušu od lažljivih usana i jezika prevrtljivog!
019	PSA	120	003	Šta li će se tebi dati, šta će ti se nadodati, o, jeziče prevrtljivi?
019	PSA	120	004	Junakove oštre strele sa smrekinom žeravicom!
019	PSA	120	005	Jao meni! Ja sam došljak kod Meseha, u kedarskim šatorima živim.
019	PSA	120	006	Predugo sam boravio sa onima što mir mrze.
019	PSA	120	007	Ja sam miru predan, ali čim bih da govorim, oni bi da zarate.
019	PSA	121	001	Pesma poklonička. Svoje oči ka gorama dižem. Odakle će meni pomoć doći?
019	PSA	121	002	[Doći će] mi pomoć od Gospoda, Sazdatelja nebesa i zemlje!
019	PSA	121	003	Nozi tvojoj da posrne ne da, tvoj zaštitnik zadremati neće.
019	PSA	121	004	Gle, ne drema i ne spava zaštitnik Izrailja!
019	PSA	121	005	Gospod je zaštitnik tvoj! Gospod ti je senka s tvoje desne strane.
019	PSA	121	006	Neće ti škoditi ni sunce po danu ni mesec po noći.
019	PSA	121	007	Od svakoga zla Gospod će te zaštititi, zaštitiće dušu tvoju.
019	PSA	121	008	Gospod će te zaštititi kada budeš odlazio i kad budeš dolazio, od sada pa doveka!
019	PSA	122	001	Pesma poklonička. Davidova. Obradovao sam se kada su mi rekli: „Idemo u Dom Gospodnji!“
019	PSA	122	002	Evo nas, stojimo na vratima tvojim, o, Jerusalime!
019	PSA	122	003	Jerusalim, grad podignut, postojan i skladan.
019	PSA	122	004	Plemena se u njega uspinju, Gospodnja plemena prema propisu za Izrailj, da hvalospev daju Gospodnjem imenu.
019	PSA	122	005	Jer prestoli suda su postavljeni tamo, prestoli doma Davidovog.
019	PSA	122	006	Molite se za mir Jerusalima! Oni što te vole neka napreduju!
019	PSA	122	007	Neka bude mira među tvojim zidinama, blagostanja među tvojim dvorovima!
019	PSA	122	008	Radi braće moje, prijatelja mojih, kažem: „Mir u tebi bio!“
019	PSA	122	009	Radi Doma Gospoda, Boga našeg, tvoje dobro tražim!
019	PSA	123	001	Pesma poklonička. Oči svoje ja podižem tebi, koji sediš na nebesima!
019	PSA	123	002	Gle, kao što su oči slugu na rukama njihovih gazda; kao što su sluškinjine oči na rukama njene gazdarice; tako su i naše oči na Gospodu Bogu našem, dok se na nas ne sažali.
019	PSA	123	003	Sažali se, o, Gospode, sažali se na nas, jer prezira smo siti!
019	PSA	123	004	Duša naša dovoljno je sita ruganja bahatih i prezira osionih ljudi!
019	PSA	124	001	Pesma poklonička. Davidova. „Da Gospod sa nama nije bio“– nek Izrailj kaže –
019	PSA	124	002	„da Gospod sa nama nije bio, kada su se ljudi na nas digli;
019	PSA	124	003	tada bi nas žive progutali, kad su svojim gnevom usplamteli na nas;
019	PSA	124	004	tada bi nas bujice odnele, brzak bi nam preplavio duše;
019	PSA	124	005	tada bi nam mahnitale vode preplavile duše.
019	PSA	124	006	Gospod nek je blagosloven što nas nije ko plen dao njihovim zubima!
019	PSA	124	007	Duša se naša izbavila kao ptica iz lovčeve zamke; zamka je pukla i mi smo se izbavili.
019	PSA	124	008	Naša pomoć ime je Gospoda, Sazdatelja nebesa i zemlje!“
019	PSA	125	001	Pesma poklonička. Oni što se u Gospoda uzdaju, jesu kao gora Sion – postojana, doveka se pomaknuti ne da!
019	PSA	125	002	Poput gora što Jerusalim okružuju, tako je i Gospod oko svog naroda, sve od sada pa za večnost celu.
019	PSA	125	003	Uistinu, neće žezlo zločinaca vladati nad zemljom što pripada pravednima; da pravedni ruke svoje ne bi nepravdi pružali.
019	PSA	125	004	O, Gospode, dobro čini dobrima i onima čestitoga srca!
019	PSA	125	005	A one što na svoje krive staze skreću, Gospod će odagnati sa zlotvorima. Mir Izrailju!
019	PSA	126	001	Pesma poklonička. Kad je Gospod prognanike na Sion vraćao, bilo nam je kao da sanjamo!
019	PSA	126	002	Usta su nam praskala od smeha, jezik nam je klicao kada se među narodima pričalo: „Njima je Gospod veliko delo učinio!“
019	PSA	126	003	Gospod nam je veliko delo učinio i kako smo samo razdragani bili!
019	PSA	126	004	O, Gospode, sreću našu ti povrati ko brzake na ispucalu zemlju!
019	PSA	126	005	Oni koji sa suzama seju, žanju sa klicanjem.
019	PSA	126	006	Plačući ide čovek i zobnicu sa semenom nosi, ali će se vratiti sigurno, i klicaće, svoje snoplje dok bude nosio!
019	PSA	127	001	Pesma poklonička. Solomonova. Ako Gospod ne podiže kuću, uzalud se na njoj graditelji muče; ako Gospod nad gradom ne bdije, uzalud je nad njim stražar budan.
019	PSA	127	002	Uzaludno je i vama da se rano podižete, da kasno ležete i jedete hleb sa mukom stečen, jer on san svom miljeniku daje.
019	PSA	127	003	Gle, sinovi su poklon od Gospoda, plod utrobe je nagrada!
019	PSA	127	004	Slični su strelama u ruci ratnika, baš su takvi u mladosti rođeni sinovi.
019	PSA	127	005	Blago čoveku koji njima tobolac svoj napuni! Takvi se crveneti neće kad se budu s dušmanima na vratima grada raspravljali!
019	PSA	128	001	Pesma poklonička. Blago svakom što se Gospoda boji, onom koji puteve mu sledi!
019	PSA	128	002	Zato ćeš jesti plod svojih ruku; blago tebi, dobro nek ti bude!
019	PSA	128	003	Žena će ti biti kao loza plodonosna usred kuće tvoje, sinovi ti kao izdanci masline oko tvoga stola!
019	PSA	128	004	Gle! Tako će biti blagosloven čovek što se Gospoda boji!
019	PSA	128	005	Nek te sa Siona blagoslovi Gospod, pa da svakog dana svog života gledaš blagostanje Jerusalima;
019	PSA	128	006	pa da gledaš decu dece svoje. Mir Izrailju!
019	PSA	129	001	Pesma poklonička. „Mnogo su me tlačili još od kako mlad sam bio“– nek kaže Izrailj –
019	PSA	129	002	„Mnogo su me tlačili još od kako mlad sam bio, a ipak me nisu nadvladali.
019	PSA	129	003	Preko mojih leđa su orali orači svoje duge brazde.
019	PSA	129	004	Pravedan je Gospod, presekao je konopce zlotvora!“
019	PSA	129	005	Nek se stide, nek ustuknu svi što Sion mrze.
019	PSA	129	006	Nek su kao trava po krovovima, koja svene pre nego se počupa;
019	PSA	129	007	koja žeteocu ruku ne ispuni, ni naručje onom koji snoplje veže.
019	PSA	129	008	A ni prolaznici nek ne kažu: „Blagosloveni od Gospoda da ste! Blagosiljamo vas u Gospodnje ime!“
019	PSA	130	001	Pesma poklonička. O, Gospode, iz dubina ja tebe prizivam!
019	PSA	130	002	O, Gospode, čuj glas moj, uho svoje prigni pozivu preklinjanja mojih!
019	PSA	130	003	O, Gospode, budeš li krivice zadržavao, ko bi onda opstao, Gospode?
019	PSA	130	004	Ali u tebi je opraštanje da bi te se bojali.
019	PSA	130	005	Gospoda ja iščekujem, iščekuje duša moja; njegovoj se reči nadam.
019	PSA	130	006	Duša moja Gospoda iščekuje više no stražari jutro, više no stražari jutro.
019	PSA	130	007	O, Izrailju, Gospodu se nadaj! Jer milostiv je Gospod, otkupljuje prebogato.
019	PSA	130	008	Baš on će da otkupi Izrailj od svih njegovih krivica.
019	PSA	131	001	Pesma poklonička. Davidova. O, Gospode, ne gordi se srce moje! Oči moje nisu uznosite. Ne pružam se za velikim, ni za nečim meni nedosežnim.
019	PSA	131	002	Evo, dušu sam smirio i utišao kao odojče kod majke svoje, kao odojče u meni je duša moja.
019	PSA	131	003	O, Izrailju, Gospodu se nadaj od sad pa doveka!
019	PSA	132	001	Pesma poklonička. O, Gospode, Davida se seti i svih muka njegovih;
019	PSA	132	002	kako se Gospodu zakleo i zavetovao Silnom Jakovljevom:
019	PSA	132	003	„U šator doma svoga neću ući, na postelju kreveta svog neću leći;
019	PSA	132	004	očima sna neću dati, ni kapcima da se spuste;
019	PSA	132	005	dok ne nađem mesto za Gospoda, Prebivalište Silnom Jakovljevom!“
019	PSA	132	006	Gle! Mi smo za to u Efrati čuli, u poljima jarimskim našli smo ga.
019	PSA	132	007	Pođimo u Prebivalište njegovo! Poklonimo se kod podnožja njegovih nogu!
019	PSA	132	008	Uzdigni se, o, Gospode, na mesto svog počinka; ti i Kovčeg Sile tvoje!
019	PSA	132	009	Sveštenici nek ogrnu pravdu, tvoji verni nek radosno kliču.
019	PSA	132	010	Zbog Davida, sluge svoga, ne okreći se od lica svog pomazanika.
019	PSA	132	011	Davidu se istinski zakleo Gospod i poreći neće: „Jednog od tvojih potomaka postaviću na tvoj presto.
019	PSA	132	012	Ako sinovi tvoji budu držali moj savez i propise moje, što ću ih učiti, i sinovi će njihovi doveka sedeti na prestolu tvome.“
019	PSA	132	013	Da, Gospod je Sion izabrao, za Prebivalište svoje poželeo ga je:
019	PSA	132	014	„Doveka je ovo mesto mog počinka, tu ću da boravim jer sam tako poželeo.
019	PSA	132	015	Šta mu treba, daću izobilno; uboge mu nahraniću hlebom.
019	PSA	132	016	U spasenje ću mu obući sveštenike, verni će mu podcikivati, klicati.
019	PSA	132	017	Daću da Davidu rog moći uzraste, svetiljku ću da postavim za svog pomazanika.
019	PSA	132	018	U sramotu ja zaviću dušmane njegove, a na njemu njegova će kruna da zablista!“
019	PSA	133	001	Pesma poklonička. Davidova. Gle! Kako je dobro, kakva je milina kada su braća zajedno i složno!
019	PSA	133	002	Ko na glavi dobro ulje, koje se na bradu sliva, na Aronovu bradu; što se sliva na porube odeće njegove;
019	PSA	133	003	kao rosa sa Ermona, koja rosi na sionske gore; tamo gde je Gospod odredio blagoslov života večnog.
019	PSA	134	001	Pesma poklonička. Sad Gospoda blagosiljajte, sve sluge Gospodnje, vi što noću stojite u Domu Gospodnjem!
019	PSA	134	002	Ka Svetilištu ruke svoje podignite i Gospoda blagosiljajte!
019	PSA	134	003	Sa Siona te blagoslovio Gospod, Sazdatelj nebesa i zemlje!
019	PSA	135	001	Slavite Gospoda! Slavite ime Gospodnje! Slavite, o, sluge Gospodnje;
019	PSA	135	002	vi što stojite u Gospodnjem Domu, u dvorištima Doma Boga našeg!
019	PSA	135	003	Slavite Gospoda jer je dobar Gospod. Pesmom mu proslavljajte ime, jer je milo.
019	PSA	135	004	Jer, Jakova je sebi izabrao, Izrailja za svoju dragocenu svojinu.
019	PSA	135	005	Zaista, ja znam da je velik Gospod, naš je Gospod veći od svih božanstava.
019	PSA	135	006	Sve što hoće, to Gospod i čini – na nebesima i na zemlji, u morima i u svim dubinama.
019	PSA	135	007	On podiže oblake s kraja zemlje, kiši munje daje i izvodi vetar iz svojih riznica.
019	PSA	135	008	On je pobio prvence u Egiptu, kako ljude, tako životinje.
019	PSA	135	009	Poslao je znakove i čudesa usred tebe, Egipte, na faraona i sve njegove sluge.
019	PSA	135	010	Pobio je narode mnoge, pogubio je careve silne –
019	PSA	135	011	Sihona, amorejskog cara; Oga, vasanskoga cara i sva carstva u Hananu.
019	PSA	135	012	Njihovu je zemlju dao u nasledstvo, u nasledstvo za svoj narod, za Izrailj.
019	PSA	135	013	O, Gospode, večito je ime tvoje! O, Gospode, spominješ se kroz naraštaj svaki!
019	PSA	135	014	Gospod će suditi svome narodu, na svoje će se sluge sažaliti.
019	PSA	135	015	Srebro su i zlato idoli naroda, ljudskih ruku delo.
019	PSA	135	016	Sa ustima – a nemi, sa očima – a slepi;
019	PSA	135	017	sa ušima – a gluvi, u ustima im nema daha.
019	PSA	135	018	Takvi će da budu ti što su ih načinili, svi koji se u njih pouzdaju!
019	PSA	135	019	Blagosiljaj Gospoda, o, dome Izrailjev! Blagosiljaj Gospoda, o, dome Aronov!
019	PSA	135	020	Blagosiljaj Gospoda, o, dome Levijev! Blagosiljajte Gospoda, o, svi što strepite od Gospoda!
019	PSA	135	021	Blagosloven nek je sa Siona Gospod, u Jerusalimu što prebiva! Slavite Gospoda!
019	PSA	136	001	Hvalite Gospoda jer je dobar, jer je milost njegova doveka.
019	PSA	136	002	Hvalite Boga nad bogovima, jer je milost njegova doveka.
019	PSA	136	003	Hvalite Gospodara nad gospodarima, jer je milost njegova doveka;
019	PSA	136	004	onog što ko niko čudesa velika čini, jer je milost njegova doveka;
019	PSA	136	005	onog što umešno načini nebesa, jer je milost njegova doveka;
019	PSA	136	006	onog što je zemlju razastro na vodama, jer je milost njegova doveka;
019	PSA	136	007	onog što načini velika svetleća tela, jer je milost njegova doveka:
019	PSA	136	008	sunce da upravlja danom, jer je milost njegova doveka;
019	PSA	136	009	mesec i zvezde da upravljaju noću; jer je milost njegova doveka;
019	PSA	136	010	onog što je pobio prvence Egipta, jer je milost njegova doveka;
019	PSA	136	011	i iz njega izveo Izrailja, jer je milost njegova doveka;
019	PSA	136	012	moćnom rukom i ispruženom mišicom, jer je milost njegova doveka;
019	PSA	136	013	onog što je razdelio Crveno more napola, jer je milost njegova doveka;
019	PSA	136	014	i kroz njega proveo Izrailja, jer je milost njegova doveka;
019	PSA	136	015	i sručio faraona i njegovu vojsku u Crveno more, jer je milost njegova doveka;
019	PSA	136	016	onog što je svoj narod po pustinji vodio, jer je milost njegova doveka;
019	PSA	136	017	onog što je pogubio careve velike, jer je milost njegova doveka;
019	PSA	136	018	i pobio careve silne, jer je milost njegova doveka:
019	PSA	136	019	Sihona, amorejskog cara, jer je milost njegova doveka;
019	PSA	136	020	i Oga, vasanskoga cara, jer je milost njegova doveka;
019	PSA	136	021	i njihovu je zemlju dao u nasledstvo, jer je milost njegova doveka;
019	PSA	136	022	u nasledstvo za svog slugu, za Izrailj, jer je milost njegova doveka;
019	PSA	136	023	onoga što nas se poniženih setio, jer je milost njegova doveka;
019	PSA	136	024	i od dušmana nas izbavio naših, jer je milost njegova doveka;
019	PSA	136	025	onog koji daje hranu stvorenju svakom, jer je milost njegova doveka.
019	PSA	136	026	Hvalite Boga nebeskog, jer je milost njegova doveka!
019	PSA	137	001	Sedeli smo tamo, pored reka Vavilona i plakali kad bi se setili Siona.
019	PSA	137	002	O tamošnje smo vrbe povešali harfe svoje,
019	PSA	137	003	jer su naši tlačitelji od nas zahtevali pesmu; mučitelji naši da se veselimo: „Pevajte nam pesmu o Sionu!“
019	PSA	137	004	Kako da pevamo Gospodnju pesmu u tuđinskoj zemlji?
019	PSA	137	005	O, Jerusalime, ako bih tebe zaboravio, zaboravljena bila i desnica moja!
019	PSA	137	006	Jezik mi se za nepce slepio ako te se ne setio, ako se ne radovao Jerusalimu više nego i najboljem svome!
019	PSA	137	007	O, Gospode, seti se Edomaca što su na dan pada Jerusalima govorili: „Razvaljujte! Razvaljujte ga do temelja!“
019	PSA	137	008	O, ćerko vavilonska, što ćeš biti razorena! Blago onom koji ti uzvrati istom merom, onako kako si činila nama.
019	PSA	137	009	Blago onom ko ti nejač zgrabi i o stenu smrska!
019	PSA	138	001	Davidov. Hvaliću te od sveg srca, pred bogovima pevaću ti slavopoje!
019	PSA	138	002	Klanjaću se u Domu svetosti tvoje; hvaliću ime tvoje za milost tvoju i istinu tvoju; za obećanje tvoje, za reč tvoju što je iznad sveg imena svoga diže.
019	PSA	138	003	Na dan kada sam vapio, ti si me uslišio; smelost si mi dao, dušu ojačao.
019	PSA	138	004	Nek te hvale, o, Gospode, svi carevi zemlje, kada čuju reči tvojih usta!
019	PSA	138	005	Opevaće puteve Gospodnje, jer je slava Gospodnja velika.
019	PSA	138	006	Uzvišen je Gospod ali gleda poniženog, a bahatog nadaleko prepoznaje.
019	PSA	138	007	Makar se i našao usred nevolje, život ćeš mi sačuvati; na bes moga protivnika ispružićeš ruku svoju, spašće mene desna ruka tvoja!
019	PSA	138	008	Gospod će me osvetiti! O, Gospode, milost tvoja je doveka; dela svojih ruku ne napuštaj!
019	PSA	139	001	Horovođi. Davidov Psalam. O, Gospode, ti me proničeš i tebi sam poznat!
019	PSA	139	002	Znaš me i kad sedim i kad stojim, poznaješ mi misli izdaleka.
019	PSA	139	003	Posmatraš me dok hodam, dok ležim, i svestan si svih mojih puteva.
019	PSA	139	004	Elem, još mi reči na jeziku nema, a ti, eto, o, Gospode, poznaješ baš svaku!
019	PSA	139	005	Obuhvataš me i spreda i straga, ruku svoju na mene polažeš.
019	PSA	139	006	Čudesno mi je to saznanje, uzvišeno, nemoćan sam da ga shvatim!
019	PSA	139	007	Od tvog Duha gde da odem? Od tvog lica kuda da pobegnem?
019	PSA	139	008	Dignem li se do nebesa – ti si tamo; spustim li se u Svet mrtvih – i tamo si!
019	PSA	139	009	Vinem li se zorinim krilima i preselim na kraj mora;
019	PSA	139	010	i tamo me ruka tvoja vodi, pridržava me desnica tvoja.
019	PSA	139	011	Sve i da kažem – „Tama će me svakako prekriti, svetlo oko mene ko noć će postati“–
019	PSA	139	012	od tebe me ni tama ne skriva i noć poput dana sija, jer i tama ti je kao svetlo!
019	PSA	139	013	Da, ti si mi nutrinu stvorio, satkao me u utrobi majke moje!
019	PSA	139	014	Hvaliću te što sam takav sazdan, zapanjujuće divan, što su ti dela čudesna; a duša je moja toga dobro svesna.
019	PSA	139	015	Moje kosti tebi nisu sakrivene bile, dok sam bio stvaran na tajnome mestu; dok sam bio oblikovan u dubini zemlje.
019	PSA	139	016	Oči su me tvoje ko zametak gledale; u tvojoj su knjizi zapisani dani moji određeni, a da još ni jedan od njih postojao nije!
019	PSA	139	017	I kako su mi dragocene tvoje misli, Bože! Kako ih je mnogo kad se zbroje!
019	PSA	139	018	Da ih brojim, više ih je nego peska; a kada se probudim, još uvek sam sa tobom.
019	PSA	139	019	O, Bože, kad bi hteo zlikovca da smakneš! Odlazite od mene, krvnici!
019	PSA	139	020	Oni protiv tebe spletkare, laži o tebi šire tvoji protivnici.
019	PSA	139	021	O, Gospode, zar da ne mrzim te što tebe mrze? Bogoboraca se gnušam!
019	PSA	139	022	Mržnjom krajnjom ja ih mrzim! Dušmani su oni moji!
019	PSA	139	023	Pronikni me, o, Bože! Srce mi upoznaj, okušaj me, zabrinute misli moje saznaj!
019	PSA	139	024	Vidi da li idem putem zastranjenja i vodi me putem iz davnina.
019	PSA	140	001	Horovođi. Davidov Psalam. O, Gospode, izbavi me od čoveka zlobnog, od čoveka nasilnika ti mene zaštiti;
019	PSA	140	002	onog što mu srce zlobu smišlja, onih što povazdan započinju svađe.
019	PSA	140	003	Poput zmije oštre jezik, otrov im je zmijski pod usnama. (Sela)
019	PSA	140	004	Zaštiti me, o, Gospode, od šaka pokvarenog, od čoveka nasilnika ti mene zaštiti i od onih što bi da me sa nogu pometu.
019	PSA	140	005	Oholi su mi zamku i omče sakrili, kraj puta mi mrežu raširili i klopke stavili. (Sela)
019	PSA	140	006	Gospodu govorim: „Bog moj ti si!“O, Gospode, prigni uho glasu mojih preklinjanja!
019	PSA	140	007	O, Gospode Bože, silo mog spasenja, u dan ratni glavu moju pokrij.
019	PSA	140	008	O, Gospode, ne daj zlobnom po željama; zlu nameru mu ne ostvari, da se [ne] oholi. (Sela)
019	PSA	140	009	Eno glava onih što me okružuju! Zlo usana njihovih nek se na njih sruči!
019	PSA	140	010	Neka na njih padne žar ugljeni; u vatru neka ih gurne, u rake, i nek se ne dignu!
019	PSA	140	011	Neka se klevetnik ne ukoreni na zemlji; nasilnika neka zloba lovi, neka ga nadvlada.
019	PSA	140	012	A ja znam da će Gospod sud doneti siromahu i pravdu za ubogoga!
019	PSA	140	013	Nek pravedni hvale tvoje ime! Čestiti će pred tobom živeti!
019	PSA	141	001	Psalam Davidov. O, Gospode, tebi vapim: brzo meni dođi, glas mi počuj kada te dozivam!
019	PSA	141	002	Molitva moja nek pred tobom kao tamjan bude, moje ruke podignute ko večernji prinos.
019	PSA	141	003	O, Gospode, pred usta mi stražu stavi, čuvaj vrata usana mojih!
019	PSA	141	004	Mome srcu ne daj zloj reči da skrene, da se predam zlobi sa zlobnim ljudima; ne daj da se sladim slastima njihovim.
019	PSA	141	005	Nek pravednik milošću udara me; nek me kori, nek mi glava ne odbije ulje odabrano; još uvek se molim protiv zlih dela zlotvora.
019	PSA	141	006	Niz liticu baciše ih njihove sudije što su čule reči moje, jer su milozvučne.
019	PSA	141	007	Ko kad neko ore i po zemlji rije, rasute su kosti naše sve do ždrela Sveta mrtvih.
019	PSA	141	008	A ja tebi, o, Gospode Bože, oči svoje dižem; ti si moje utočište, dušu moju ne satiri!
019	PSA	141	009	Čuvaj me, da me ne zgrabi zamka što su mi je postavili i klopke zločinaca.
019	PSA	141	010	U mreže svoje nek padnu zlobnici, a ja nek ih prođem!
019	PSA	142	001	Davidova poučna pesma, kad je bio u pećini. Molitva. Glasom svojim ja Gospodu vapim, glasom svojim ja Gospoda za milost preklinjem.
019	PSA	142	002	Žalopojku svoju pred njega izlivam, muku svoju njemu obrazlažem.
019	PSA	142	003	Kada duh mi na izmaku beše, ti si znao stazu moju; put kojim sam išao, na kome su mi zamku postavili.
019	PSA	142	004	Udesno pogledaj pa vidi da niko na me ne obraća pažnju; meni više utočišta nema, nema nikog da za mene mari.
019	PSA	142	005	O, Gospode, tebi vapim! Govorim ti: „Utočište moje ti si i nasledstvo moje u zemlji živih!“
019	PSA	142	006	Jecaj moj pažljivo počuj, jer sam jadan preko svake mere; od tlačitelja me oslobodi, jer za mene su prejaki.
019	PSA	142	007	Dušu moju iz tamnice vadi pa da hvalim ime tvoje; pa neka me okruže pravedni, jer si meni blagonaklon bio!
019	PSA	143	001	Psalam Davidov. O, Gospode, čuj molitvu moju i poslušaj preklinjanja moja! Usliši me po vernosti, po pravednosti svojoj.
019	PSA	143	002	Sa slugom svojim nemoj na sud ići, jer pred tobom nema živog, a da je pravedan.
019	PSA	143	003	Jer dušmanin dušu moju goni, živog me o zemlju lomi; tera me da živim po mračnim mestima, kao one što su odavno pokojni.
019	PSA	143	004	Klonuo je duh moj u meni, srce mi je ucveljeno u grudima!
019	PSA	143	005	Prohujalih dana prisećam se, unosim se u sva tvoja dela i razmatram delo tvojih ruku.
019	PSA	143	006	Ruke svoje k tebi širim, duša moja te je žedna kao zemlja suva. (Sela)
019	PSA	143	007	Požuri se, usliši me! O, Gospode, duh moj kopni! Lice svoje od mene ne skrivaj, da ne budem poput onih što idu u raku.
019	PSA	143	008	Kad je jutro objavi mi svoju milost, jer u tebe uzdajem se; objavi mi put kojim ću poći jer je moja duša tebe željna.
019	PSA	143	009	O, Gospode, izbavi me od dušmana mojih! K tebi bežim da se skrijem.
019	PSA	143	010	Pouči me da po tvojoj volji činim, jer Bog moj ti si; ti si dobrog duha, povedi me gde je zemlja ravna.
019	PSA	143	011	O, Gospode, zbog imena svoga sačuvaj me živog! Pravednošću svojom dušu moju od nevolje spasi.
019	PSA	143	012	Po milosti svojoj zatri protivnike moje; iskoreni sve dušmane duše moje, jer ja sam tvoj sluga!
019	PSA	144	001	Davidov. Blagosloven da je Gospod, stena moja, što mi ruke za rat i prste za borbu uvežbava;
019	PSA	144	002	milosrđe moje i tvrđava moja; moje utočište i moj izbavitelj; moj štit, onaj u kome utočište nalazim i koji mi moj narod pokorava.
019	PSA	144	003	O, Gospode, šta je čovek da za njega mariš i ljudski potomak da se sa njim baviš?
019	PSA	144	004	Čovek tek je dahu nalik i dani mu blede kao senka.
019	PSA	144	005	O, Gospode, nebesa svoja spusti, pa da siđeš i dotakneš brda da se puše!
019	PSA	144	006	Zasevaj munjom, neka se rasprše! Strele svoje baci, neka se razbeže!
019	PSA	144	007	Sa visina ruke pruži, izbavi me; izvadi me iz bujica i iz ruku dece tuđinaca;
019	PSA	144	008	onih što ustima svojim obmanjuju i desnicom svojom zaklinju se lažno.
019	PSA	144	009	O, Bože, pevaću ti novu pesmu, na liri sa deset struna ja sviraću tebi;
019	PSA	144	010	tebi koji carevima izbavljenje daješ; koji Davida, slugu svoga, spasavaš od mača opakoga.
019	PSA	144	011	Oslobodi me, izbavi me iz ruke dece tuđinaca, onih što ustima svojim obmanjuju i desnicom svojom zaklinju se lažno.
019	PSA	144	012	Tad sinovi naši neka budu kao stablo gorostasno u mladosti svojoj; naše ćerke neka budu poput šara stubova palate.
019	PSA	144	013	Ambari će naši biti puni raznovrsnog roda; hiljade će ojagnjiti ovce naše, i deset hiljada po pašnjacima našim.
019	PSA	144	014	Volovi će tegliti, neće biti razaranja, neće biti bežanije i vriska se neće čuti po trgovima našim.
019	PSA	144	015	Blago narodu kome tako bude! Blago narodu kome Bog je Gospod!
019	PSA	145	001	Davidova pohvalna pesma. O, moj Bože, o, care, veličaću tebe, ime tvoje blagosiljaću u veke vekova!
019	PSA	145	002	Svakog dana blagosiljaću te, ime ću ti proslavljati u veke vekova.
019	PSA	145	003	Veliki je Gospod, predostojan slave, veličanstva nedokučivoga.
019	PSA	145	004	Pokolenje pokolenju tvoja dela razglašava, obznanjuje silu tvoju.
019	PSA	145	005	O krasoti slave veličanstva tvoga, o stvarima čudnim tvojim ja ću da razmišljam.
019	PSA	145	006	Govoriće ljudi o snazi tvojih strašnih dela, a i ja ću da svedočim o tvom veličanstvu.
019	PSA	145	007	Kazivaće sećanje o tvojoj velikoj dobroti, klicaće radosno o pravednosti tvojoj.
019	PSA	145	008	Milosrdan i milostiv je Gospod, spor na srdžbu i bogat milošću!
019	PSA	145	009	Svakome je Gospod dobar, milosrdan svim svojim delima.
019	PSA	145	010	O, Gospode, slaviće te svako delo tvoje; tvoji verni blagosiljaće te!
019	PSA	145	011	O slavi tvoga carstva govoriće, o snazi tvojoj svedočiće;
019	PSA	145	012	dela će mu silna objaviti ljudima, i slavnu krasotu njegovoga carstva.
019	PSA	145	013	Carstvo svih vremena jeste carstvo tvoje, tvoja vladavina za sve naraštaje.
019	PSA	145	014	Gospod je oslonac za sve koji padnu, uzdanica za sve ponižene.
019	PSA	145	015	Tebe očekuju baš svačije oči i ti im daješ hranu kad je tome vreme.
019	PSA	145	016	Ruku svoju ti otvaraš i sitiš želju svakog živog bića.
019	PSA	145	017	Na svim putevima svojim pravedan je Gospod i veran je u svakom poduhvatu.
019	PSA	145	018	Gospod je blizak svima što ga prizivaju, svima što ga u istini zovu.
019	PSA	145	019	Ispunjava čežnju bogobojaznima, spasava ih kada čuje kako vape.
019	PSA	145	020	Gospod brani sve koji ga vole, a zlotvore sve će da razori.
019	PSA	145	021	Gospodu će usta moja uskliknuti slavopoje! Nek sve živo blagosilja to sveto mu ime, u veke vekova!
019	PSA	146	001	Slavite Gospoda! Dušo moja, proslavljaj Gospoda!
019	PSA	146	002	Gospoda ću proslavljati dokle živim, dok me ima Bogu svome pevaću pohvale!
019	PSA	146	003	Ne uzdajte se u vladare, u čovekov izdanak, jer u njemu izbavljenja nema.
019	PSA	146	004	Napusti ga duh njegov, u zemlju se vraća i tog dana propadne mu što je naumio.
019	PSA	146	005	Blago onom kom pomaže Bog Jakovljev; onom što se Gospodu, Bogu nada!
019	PSA	146	006	On je stvorio nebo, zemlju i more i sve što je u njima; on istine doveka se drži.
019	PSA	146	007	Potlačenim on pravedno uzvraća i gladnima hranu daje; Gospod oslobađa utamničene.
019	PSA	146	008	Gospod slepima oči otvara, Gospod podiže ponižene, Gospod voli pravednike.
019	PSA	146	009	Gospod štiti pridošlice, olakšava siročetu i udovici, a put zlikovcima osujećuje.
019	PSA	146	010	Doveka vladaće Gospod, tvoj Bog, Sione, kroz naraštaj svaki! Slavite Gospoda!
019	PSA	147	001	Slavite Gospoda! Baš je dobro Bogu našem zapevati slavopoje; baš je milo prikladno slaviti.
019	PSA	147	002	Gospod gradi Jerusalim i okuplja izgnane Izrailjce.
019	PSA	147	003	On leči srca ucveljenih i rane im previja.
019	PSA	147	004	Zvezde on prebrojava i svaku od njih poimence zove.
019	PSA	147	005	Velik je naš Gospod i sile goleme, njegova je mudrost bezgranična.
019	PSA	147	006	Gospod diže ponizne, a zlikovce do zemlje srozava.
019	PSA	147	007	Zapevajte hvalospev Gospodu! Zapevajte slavopoj na harfi Bogu našem!
019	PSA	147	008	On je nebo zastro oblacima, za zemlju se kišom postarao, dao travi da raste po gorju.
019	PSA	147	009	On zverima hranu daje kad zatreba, i gavrančićima kada mu zagrakću.
019	PSA	147	010	Ne zadivljuje se snagom konja, ne oduševljava se bedrima junaka.
019	PSA	147	011	Gospodu su mili ti što ga se boje, oni što se nadaju milosti njegovoj!
019	PSA	147	012	O, Jerusalime, veličaj Gospoda! O, Sione, slavi Boga svoga!
019	PSA	147	013	Jer on je ojačao krila vrata tvojih, blagoslovio je decu tvoju u tebi.
019	PSA	147	014	Zemlji tvojoj on mir donosi i siti te pšenicom najboljom.
019	PSA	147	015	Reč odluke svoje on pošalje zemlji, i reč mu već hita, ne zastaje.
019	PSA	147	016	On sneg daje kao da je vuna, razbacuje inje ko da je pepeo.
019	PSA	147	017	Grad svoj baca kao da su mrve i mraz njegov ko može da trpi?
019	PSA	147	018	Reč pošalje svoju, pa ih onda topi; vetrom svojim dune i poteku vode.
019	PSA	147	019	Jakovu je reči svoje objavio [i] Izrailju uredbe svoje i svoja pravila.
019	PSA	147	020	A to nije uradio nijednom narodu, pravila njegova nisu im poznata. Slavite Gospoda!
019	PSA	148	001	Slavite Gospoda! Slavite Gospoda sa nebesa, slavite ga na visinama!
019	PSA	148	002	O, anđeli svi njegovi, slavite ga, slavite ga, sve vojske njegove!
019	PSA	148	003	Slavite ga, sunce i meseče, slavite ga, sve blistave zvezde!
019	PSA	148	004	Slavite ga, nebesa najviša, i vi, vode vrh nebesa!
019	PSA	148	005	Nek Gospodnje ime slave, jer on zapovedi i oni postaše.
019	PSA	148	006	Za svu večnost njih je postavio, uredbu je dao koja proći neće.
019	PSA	148	007	Vi sa zemlje slavite Gospoda – nemani morske i dubino svaka;
019	PSA	148	008	grome i grade, sneže i maglo, olujo što reč njegovu ostvaruješ;
019	PSA	148	009	gore i sva brda, svako stablo rodno i svi kedrovi;
019	PSA	148	010	zveri i sva stoko, gmizavci i ptice krilate;
019	PSA	148	011	zemaljski carevi i svi ljudi, glavari i vladari zemlje;
019	PSA	148	012	mladići, a i devojke; stari sa mladima!
019	PSA	148	013	Nek Gospodnje ime slave, jer samo je njegovo ime uzvišeno; veličanstvo mu je i nad zemljom i nad nebesima!
019	PSA	148	014	Svom narodu on će rog uzdići – slavu svakog koji mu je veran – narodu izrailjskom, narodu njemu bliskom. Slavite Gospoda!
019	PSA	149	001	Slavite Gospoda! Novu pesmu zapevajte Gospodu [i] njegove hvalospeve u zboru vernika.
019	PSA	149	002	Nek Izrailj raduje se svome Stvoritelju! Neka kliče svome Caru narod sa Siona!
019	PSA	149	003	Nek mu ime slave igrajući kolo, nek mu zasviraju na bubnju i liri.
019	PSA	149	004	Jer Gospodu je njegov narod mio, on ponizne ovenčava spasenjem.
019	PSA	149	005	Neka narod verni likuje u časti! Neka kliču sa ležaja svojih!
019	PSA	149	006	U grlima nek im budu hvalospevi Božiji, u rukama im mač s obe strane oštar;
019	PSA	149	007	da se osvete narodima i donesu kaznu tuđincima;
019	PSA	149	008	da lancima careve im svežu i okuju gvožđem njihove plemiće;
019	PSA	149	009	da na njima izvrše zapisanu presudu, što je na čast svih njegovih vernih. Slavite Gospoda!
019	PSA	150	001	Slavite Gospoda! Slavite Boga u Svetilištu njegovom, slavite ga pod nebeskim svodom sile njegove!
019	PSA	150	002	Slavite ga zbog njegovih silnih dela, slavite ga zbog njegove silne veličine!
019	PSA	150	003	Slavite ga uz jeku truba, slavite ga i lirom i harfom!
019	PSA	150	004	Slavite ga i bubnjem i kolom, slavite ga strunama i sviralama!
019	PSA	150	005	Slavite ga cimbalima gromkim, slavite ga cimbalima zvonkim!
019	PSA	150	006	Nek Gospoda slavi sve što diše! Slavite Gospoda!
#
# BOOK	020	PRO	Proverbs	Priče Solomonove
020	PRO	001	001	Mudre priče Solomona, Davidovog sina, cara Izrailja:
020	PRO	001	002	da se steknu mudrost i ukor, pouka razumnim rečima;
020	PRO	001	003	da se primi ukor, razmišlja o pravdi, o pravednosti i čestitosti;
020	PRO	001	004	da se razboritost lakovernima, znanje i domišljatost mladima.
020	PRO	001	005	Neka sluša ko je mudar i neka još više shvati, neka učeni dobije mudar savet:
020	PRO	001	006	da pronikne pouku, zagonetku, reči mudrih i njihove priče.
020	PRO	001	007	Znanje otpočinje bogobojaznošću, a mudrost i prekor budale preziru.
020	PRO	001	008	Sine moj, poslušaj pouku oca svoga i majke svoje savet ne odbacuj.
020	PRO	001	009	Jer, oni će biti prelepi venac na tvojoj glavi i privesci oko tvoga vrata.
020	PRO	001	010	Sine moj, ako li te grešnici zavode, ti ne pristaj.
020	PRO	001	011	Kažu li: „Hajde s nama, u zasedu da legnemo, krv nevinog i nedužnog hajde da vrebamo!
020	PRO	001	012	Hajde da ih poput Sveta mrtvih progutamo, i žive i jedre, kao one što u raku idu.
020	PRO	001	013	Pokupimo sva dobra, sve blago! Nakrcajmo svoje kuće plenom!
020	PRO	001	014	Sa nama ćeš dobitak da deliš, nek nam svima bude jedna kesa.“
020	PRO	001	015	Sine moj, nemoj ići putem s njima, ne daj nozi na njihove staze.
020	PRO	001	016	Jer im noge ka zlu trče i srljaju da krv liju.
020	PRO	001	017	Uzalud se širi mreža naočigled ptice.
020	PRO	001	018	Ali oni čekaju u zasedi krv svoju, vrebaju svoj život.
020	PRO	001	019	Takve su staze svakog ko grabi nepošten dobitak, života koštaju.
020	PRO	001	020	Mudrost po ulicama viče, po trgovima diže glas svoj;
020	PRO	001	021	po raskršćima, u najvećoj vrevi objavljuje, na ulazima gradskih vrata kazivanja svoja daje:
020	PRO	001	022	„Dokle ćete, lakoverni, voleti lakovernost; dokle ćete, rugači, u ruganju uživati; dokle ćete, tupoglavi, mrzeti znanje?
020	PRO	001	023	Obratite se po prekoru mome. Evo, izliću vam duha svoga, objaviću vam svoje reči.
020	PRO	001	024	Jer ja sam vas zvala, a vi ste se oglušili, pružala sam ruku, a niko mario nije;
020	PRO	001	025	sve moje savete ste zanemarili i prekore moje niste prihvatili.
020	PRO	001	026	Sada ću se i ja smejati propasti vašoj, rugaću se kad bude došla strahota vaša;
020	PRO	001	027	kad vaša strahota prođe kao razaranje i propast vaša kao oluja kada huči, kada vas zadese muka i nevolja.
020	PRO	001	028	Tada će me zvati, a ja se neću odazivati, tražiće me željno alʼ me neće naći.
020	PRO	001	029	Zato što su mrzeli znanje i nisu izabrali bogobojaznost;
020	PRO	001	030	moj savet nisu poslušali i odbacili su svaki moj prekor.
020	PRO	001	031	Zato će jesti plod svog puta, preješće se saveta svojih.
020	PRO	001	032	Jer lakoverne će upropastiti otpadništvo, a budale satrće lakomislenost.
020	PRO	001	033	A ko mene sluša živeće spokojno, siguran, bez bojazni od nedaća.“
020	PRO	002	001	Sine moj, prihvatiš li moje reči i u sebi sačuvaš zapovesti moje;
020	PRO	002	002	tad pažljivo slušaj mudrost i srcem teži da razumeš.
020	PRO	002	003	Ako prizoveš pronicljivost i zavapiš razboritosti;
020	PRO	002	004	potražiš li to kao srebro, tragaš li za tim kao za skrivenim blagom;
020	PRO	002	005	onda ćeš znati za bogobojaznost i naći ćeš bogopoznanje.
020	PRO	002	006	Jer Gospod mudrost daje, znanje i razboritost iz njegovih su usta.
020	PRO	002	007	On pravednima sabira istinsku mudrost, štit je onima što čestito žive,
020	PRO	002	008	da zaštiti staze pravednosti i sačuva put verujućih svojih.
020	PRO	002	009	Onda ćeš razumeti pravednost, pravdu i čestitost, baš svaku stazu valjanu.
020	PRO	002	010	Onda će ti mudrost doći u srce i znanje biće milo duši tvojoj;
020	PRO	002	011	domišljatost će bdeti nad tobom i razboritost čuvaće te.
020	PRO	002	012	Izbaviće te od puta izopačenog, od onih što izopačeno govore,
020	PRO	002	013	od onih koji napuštaju pravednu stazu da bi koračali stazama mraka,
020	PRO	002	014	od onih koji se raduju kada čine zlo i kliču izopačenosti zla,
020	PRO	002	015	kojima su staze pokvarene, a bogaze iskvarene.
020	PRO	002	016	Izbaviće te od bludnice, od uspaljenice slatkorečive,
020	PRO	002	017	one što napušta muža mladosti svoje i zaboravlja zavet Boga svoga.
020	PRO	002	018	Njena kuća tone u smrt, a staze njene među pokojne.
020	PRO	002	019	Ne vraća se niko ko joj ode, ne domognu se staza života.
020	PRO	002	020	Zato ti idi putem dobrih ljudi, drži se staza pravednika.
020	PRO	002	021	Jer će zemlju pravednici naslediti i besprekorni će u njoj prebivati.
020	PRO	002	022	A zli će se iz zemlje istrebiti, nevernike će počupati iz nje.
020	PRO	003	001	Sine moj, pouku moju ne zaboravljaj i u srcu čuvaj zapovesti moje,
020	PRO	003	002	jer će ti produžiti dane i godine života, mir će ti pridodati.
020	PRO	003	003	Milost i istina neka ne odlaze od tebe. Veži ih oko vrata, upiši ih na ploču srca!
020	PRO	003	004	I tad ćeš naći milost i naklonost i u Božijim i u ljudskim očima.
020	PRO	003	005	U Gospoda pouzdaj se svim srcem svojim i nemoj se oslanjati na mudrost svoju.
020	PRO	003	006	Misli na njega na svojim putevima da bi tvoje staze učinio ravnim.
020	PRO	003	007	U očima svojim nemoj biti mudar, boj se Gospoda i beži od zla.
020	PRO	003	008	To će ti telu doneti zdravlje, kosti će ti podmladiti.
020	PRO	003	009	Daj čast Gospodu svojim dobrima i prvinama svega što si stekao.
020	PRO	003	010	Tada će se obilno napuniti ambari tvoji, prelivaće se širom kace tvoje.
020	PRO	003	011	Sine moj, ne uzimaj olako Gospodnji odgoj, i ne kloni kada te on kori,
020	PRO	003	012	jer Gospod kori onog koga voli, baš kao i otac sina u kome mu je milina.
020	PRO	003	013	Kako je blagosloven čovek koji je našao mudrost, čovek koji je dobio razboritost!
020	PRO	003	014	Jer je ona dragocenija nego dobit od srebra, korist je njena od zlata veća.
020	PRO	003	015	Vrednija je od dragulja i ravna joj nisu sva uživanja tvoja.
020	PRO	003	016	U desnici njenoj je dugi život, a u njenoj levici su bogatstvo i ugled.
020	PRO	003	017	Putevi su njeni putevi blagi i sve njene staze su mirne.
020	PRO	003	018	Ona je drvo života onima koji je se drže i blagosloveni su oni koji su čvrsto prionuli uz nju.
020	PRO	003	019	Mudrošću je Gospod utemeljio zemlju i razboritošću je postavio nebesa.
020	PRO	003	020	Znanje je njegovo provalilo bezdane i oblaci su prokapali rosom.
020	PRO	003	021	Sine moj, ne skreći pogled sa toga i očuvaj istinsku mudrost i domišljatost;
020	PRO	003	022	biće to život tvojoj duši i privezak oko tvoga vrata.
020	PRO	003	023	Tada ćeš spokojno koračati svojim putem i noga se tvoja neće spotaknuti.
020	PRO	003	024	Kad počineš, nećeš se bojati, kada legneš slatko ćeš da spavaš.
020	PRO	003	025	Nećeš se bojati kad strahota bane, kada zlikovačko razaranje dođe.
020	PRO	003	026	Jer će Gospod pored tebe biti i čuvaće tvoj korak od zamke.
020	PRO	003	027	Ne uskraćuj pomoć nevoljnicima kada su ti ruke kadre da učine.
020	PRO	003	028	Nemoj reći svome bližnjem – „Sutra dođi i daću ti“– kada imaš to kod sebe.
020	PRO	003	029	Ne smišljaj zlobu bližnjemu svome, jer on sa tobom spokojno živi.
020	PRO	003	030	Ne svađaj se s bilo kime bez razloga ako ti nije naneo zlo.
020	PRO	003	031	Ne zavidi nasilniku i ne biraj bilo koju od staza njegovih.
020	PRO	003	032	Jer je Gospodu oduran pokvarenjak, a blizak je s čestitima.
020	PRO	003	033	Na kući je zlikovačkoj Gospodnje prokletstvo, a njegovi blagoslovi na kući pravednika.
020	PRO	003	034	Rugačima Bog se ruga, a poniznima iskazuje milost.
020	PRO	003	035	Mudri ljudi naslediće ugled, a bezumnima sleduje sramota.
020	PRO	004	001	Deco, poslušajte očev prekor i budite pažljivi da se naučite iz pouke.
020	PRO	004	002	Jer ja vam dobar savet dajem, stoga ne zapostavljajte pouku moju.
020	PRO	004	003	Jer ja sam bio očev sin i mili jedinac majke svoje.
020	PRO	004	004	On me je učio i govorio mi: „Neka ti srce prione čvrsto uz reči moje, drži se mojih zapovesti i živećeš.
020	PRO	004	005	Stiči mudrost! Stiči razumevanje! Ne zaboravljaj i ne otuđuj se od onoga što ti kazujem.
020	PRO	004	006	Ne napuštaj mudrost i ona će te čuvati, voli je i braniće te.
020	PRO	004	007	Mudrost je najvažnija! Stiči mudrost! Sa svom svojom stečevinom ti stiči razumevanje.
020	PRO	004	008	Uzdiži je i uzdignuće te, veličaće te jer si je prigrlio.
020	PRO	004	009	Prelepi venac će ti staviti na glavu, daće ti slavnu krunu.“
020	PRO	004	010	Sine moj, poslušaj i prihvati reči moje i mnogo će godina života tvoga biti.
020	PRO	004	011	Upućujem te putem mudrosti i pravednim te stazama vodim.
020	PRO	004	012	Noge ti neće klecati dok hodaš i nećeš posrtati dok budeš trčao.
020	PRO	004	013	Drži se opomene i ne napuštaj je. Brani je, jer ti je ona život.
020	PRO	004	014	Ne idi stazom pokvarenjaka i ne sledi put zlikovaca.
020	PRO	004	015	Kloni ga se i ne idi njime, okreni se od njega i idi dalje!
020	PRO	004	016	Jer oni ne spavaju ako zlo ne nanesu, san im je ukraden ako koga ne sapletu.
020	PRO	004	017	Jer oni jedu hleb bezakonja i nasilja vino piju.
020	PRO	004	018	A staza je pravednika poput svetla zore koje osvaja i svetli dok dan ne osvane.
020	PRO	004	019	Dok je staza pokvarenih mračna, pa oni i ne znaju o šta se sve spotiču.
020	PRO	004	020	Sine moj, pazi na moje reči i prikloni uho svoje kazivanjima mojim.
020	PRO	004	021	Neka se ne odmiču od očiju tvojih i čuvaj ih usred srca svoga.
020	PRO	004	022	Jer su one život onima što ih nađu i zdravlje su celom telu njihovome.
020	PRO	004	023	Od svega što se čuva ti najviše čuvaj srce svoje, jer su u njemu izvori života.
020	PRO	004	024	Od sebe odbaci nepošten govor i obmanu usana daleko baci od sebe.
020	PRO	004	025	Oči tvoje nek gledaju pravo, ispred sebe ti prikuj svoj pogled.
020	PRO	004	026	Poravnaj stazu koraka svoga i bezbedni će biti svi tvoji putevi.
020	PRO	004	027	Ne skreći ni desno ni levo i korak svoj ukloni od zla.
020	PRO	005	001	Sine moj, pazi na moju mudrost i poslušaj dobro razboritost moju,
020	PRO	005	002	domišljatost da očuvaš i usta da ti očuvaju znanje.
020	PRO	005	003	Jer sa usana bludnice med curi, zavodljive reči mekše od ulja.
020	PRO	005	004	Ali na kraju je kao pelen gorka i oštra kao mač dvosekli.
020	PRO	005	005	Noge joj silaze u smrt, do Sveta mrtvih noge joj dopiru.
020	PRO	005	006	Ona ne mari za put života, staze joj vrludaju, a ona to ne zna.
020	PRO	005	007	Zato me poslušajte, deco, i ne odstupajte od onoga što vam kazujem.
020	PRO	005	008	Zaobiđi je nadaleko i ne primiči se ulazu njene kuće,
020	PRO	005	009	da ne bi drugima dao obraz svoj i okrutnom čoveku godine svoje;
020	PRO	005	010	da tuđinci ne bi ispili ti snagu i trud ti ostao u kući tuđina;
020	PRO	005	011	da ne bi kukao na svome svršetku kada ti propadnu i telo i zdravlje.
020	PRO	005	012	I ti ćeš reći: „Kako sam mrzeo opomenu, dok mi je srce preziralo ukor.
020	PRO	005	013	Nisam slušao glas svoga učitelja, nisam poslušao vaspitače svoje.
020	PRO	005	014	Umalo nisam pao u svakojako zlo usred zbora i usred zajednice.“
020	PRO	005	015	Pij vodu sa svoga bunara, žubor vodu sa izvora svoga.
020	PRO	005	016	Zar će se razlivati izvori tvoji po poljima i potoci vode po trgovima?
020	PRO	005	017	Neka oni budu samo tvoji, a ne tuđinaca što su sa tobom.
020	PRO	005	018	Da je blagosloven izvor tvoj! Radovao se ti sa ženom mladosti svoje!
020	PRO	005	019	Ona ti je košuta voljena i srna mila. Naslađuj se uvek grudima njenim, ljubavlju njenom se opijaj stalno.
020	PRO	005	020	Zašto bi se opijao, sine moj, sa preljubnicom i grlio nedra tuđe žene?
020	PRO	005	021	Jer su svi čovekovi putevi pred Gospodnjim očima i on ih odmerava.
020	PRO	005	022	Pokvarenjaka će porobiti krivice njegove, biće sputan vezama njegovog greha.
020	PRO	005	023	I umreće, jer nije imao odgoj, zastraniće zbog veličine svoje budalaštine.
020	PRO	006	001	Sine moj, ako jamčiš za bližnjega svoga i ruku si pružio tuđincu;
020	PRO	006	002	vezan si rečima usta svojih, obavezan svojim obećanjem.
020	PRO	006	003	Ti onda učini ovo, sine moj, da slobodan budeš, jer si dopao rukama svog bližnjeg: Idi, ponizi se i saleći bližnjeg svog!
020	PRO	006	004	Ne daj sna očima svojim i svojim kapcima da dremaju.
020	PRO	006	005	Otmi se kao srna lovcu, kao ptica iz ruku ptičara.
020	PRO	006	006	O, lenjivče, idi mravu, sagledaj njegove puteve i postani mudar!
020	PRO	006	007	On nema ni vojvodu, ni zapovednika, ni vladara,
020	PRO	006	008	ali sprema sebi hranu tokom leta, tokom žetve skuplja sebi jelo.
020	PRO	006	009	O, lenjivče, dokle ćeš da planduješ, kada ćeš od sna da se preneš?
020	PRO	006	010	Još malo snova, još malo dremeža, još malo dokono da sklopiš ruke;
020	PRO	006	011	i doći će tvoje siromaštvo kao skitnica i nemaština kao nasilnik.
020	PRO	006	012	Ništarija i pokvarenjak se skita i nepošteno govori;
020	PRO	006	013	namiguje svojim očima, podgurkuje nogama, upire prstima;
020	PRO	006	014	izopačenosti su mu u srcu, svakog časa smišlja zlo i unosi razdor.
020	PRO	006	015	Zato će nenadano stići njegova propast, u trenu će biti slomljen, a leka mu neće biti.
020	PRO	006	016	Šest je stvari koje Gospod mrzi i sedam mu se duši ogadilo:
020	PRO	006	017	oči uznosite, jezik lažljiv, ruke koje liju nevinu krv;
020	PRO	006	018	srce što smišlja opake naume, noge što srljaju i na zlo su brze;
020	PRO	006	019	Lažljiv svedok što laže čim zine i ko seje razdor među braćom.
020	PRO	006	020	Sine moj, drži zapovest oca svoga i ne zaboravljaj pouku majke svoje.
020	PRO	006	021	Vezuj ih istrajno za srce svoje i obmotaj oko svoga vrata.
020	PRO	006	022	Vodiće te dok budeš hodao, čuvaće te dok budeš spavao i govoriće ti kada se probudiš.
020	PRO	006	023	Jer je zapovest svetiljka i pouka je svetlo, a prekori odgoja staza su života.
020	PRO	006	024	Čuvaće te od opake žene, od laskavog jezika žene preljubnice.
020	PRO	006	025	Ne poželi u svom srcu njenu lepotu, ne daj da te pogledom opčini;
020	PRO	006	026	jer zbog bludnice čovek spadne na komad hleba i tuđa žena lovi dragocenu dušu.
020	PRO	006	027	Može li čovek da u nedra žeravicu stavi, a da mu se odeća ne zapali?
020	PRO	006	028	Može li čovek da hoda po uglju vrelom, a da ne opeče stopala svoja?
020	PRO	006	029	Tako je i sa onim ko odlazi ženi svoga bližnjeg, neće proći nekažnjeno svaki koji je se dotiče.
020	PRO	006	030	Ljudi ne sramote lopova kada krade da nasiti svoju dušu, jer je gladan;
020	PRO	006	031	ali kad uhvaćen bude, nadoknadiće sedmostruko, daće svako dobro iz kuće svoje.
020	PRO	006	032	Bezuman je ko sa ženom preljubu čini, a to radi onaj ko satire samog sebe.
020	PRO	006	033	Takav dopada i rana i srama, njegova se bruka neće izbrisati.
020	PRO	006	034	Zbog ljubomore je muž gnevan i nema milosti u danu osvete.
020	PRO	006	035	On ne gleda ni na kakav otkup, ne pristaje ni na velik mito.
020	PRO	007	001	Sine moj, drži se mojih reči i zapovesti mojih, u sebi ih čuvaj.
020	PRO	007	002	Moje zapovesti čuvaj i živećeš, pouku moju ko zenicu svoga oka.
020	PRO	007	003	Veži ih oko prstiju svojih, upiši ih na ploču srca!
020	PRO	007	004	Mudrosti kaži „Sestro moja!“i „rođenom“pronicljivost zovi;
020	PRO	007	005	da te čuvaju od žene tuđinke, od preljubnice slatkorečive.
020	PRO	007	006	Elem, na prozoru kuće svoje, kroz rešetke gledao sam,
020	PRO	007	007	posmatrao sam lakoverne i među mladićima zapazio bezumnoga momka.
020	PRO	007	008	Prolazio je ulicom, pored njenog ugla i išao prema njenoj kući,
020	PRO	007	009	potkraj dana, kad je sumrak, usred noći i pomrčine.
020	PRO	007	010	I gle, presrete ga žena u odeći bludnice i prevejanog srca;
020	PRO	007	011	napadna, jogunasta, noge je u kući ne drže;
020	PRO	007	012	sad je na ulici, sad je na trgu, na svakom ugla vreba u zasedi.
020	PRO	007	013	I zgrabi ga, poljubi ga bez stida na licu i reče mu:
020	PRO	007	014	„Imam kući meso žrtava mira, jer sam danas ispunila zavete svoje.
020	PRO	007	015	Zato sam izašla da te sretnem, baš tebe da tražim. I našla sam te.
020	PRO	007	016	Svoj sam krevet ukrasila zastorima, šarenim lanom iz Egipta;
020	PRO	007	017	smirnom, alojom i cimetom ležaj sam namirisala.
020	PRO	007	018	Dođi! Do jutra se opijajmo ljubavlju svojom. Hajde da se nauživamo u ljubavi!
020	PRO	007	019	Jer muž nije u kući svojoj, na daleki put je otišao;
020	PRO	007	020	sa sobom je poneo kesu s novcem i neće doći kući do dana punog meseca.“
020	PRO	007	021	Tako ga je namamila svojom uverljivom pričom, nagovorila ga svojim zavodljivim usnama.
020	PRO	007	022	I on je odmah krenuo za njom, kao vo na klanje išao je i kao bezumnik okovan za kaznu;
020	PRO	007	023	dok mu strela ne probode jetru, kao ptica što u zamku srlja on i ne zna da tu glavu gubi.
020	PRO	007	024	Zato me poslušajte, sinovi, i pazite na ono što vam govorim!
020	PRO	007	025	Neka ti srce ne zastrani na puteve njene i ne lutaj po njenim stazama.
020	PRO	007	026	Jer mnoge smrtno ranjene je oborila i nema broja ljudima koje je pobila.
020	PRO	007	027	Kuća je njena na putevima za Svet mrtvih, a oni silaze u odaje smrti.
020	PRO	008	001	Zar to mudrost ne poziva, ne diže li razboritost glas svoj?
020	PRO	008	002	Eno je na uzvišicama, pokraj puta, na raskršćima se postavila;
020	PRO	008	003	na kapijama, na ulazima u grad, na ulaznim vratima ona viče:
020	PRO	008	004	„Ljudi, vas dozivam i glas dižem celom čovečanstvu!
020	PRO	008	005	Razboritosti se naučite, lakoverni ljudi, urazumite srce, nerazumni.
020	PRO	008	006	Slušajte, jer ja objavljujem dragocene stvari, čestite će biti izreke usana mojih.
020	PRO	008	007	Baš istinu kazivaću jer je zloba mrska usnama mojim.
020	PRO	008	008	Pravedne su sve reči mojih usta i nema u njima izopačenosti i nepoštenja.
020	PRO	008	009	Sve su one jasne razboritom i ispravne onima što znanje stiču.
020	PRO	008	010	Prihvatite pouku moju, a ne srebro, izaberite znanje pre nego suvo zlato.
020	PRO	008	011	Jer je mudrost od dragulja bolja i sva joj uživanja ni prineti nisu.
020	PRO	008	012	Ja, mudrost, s razboritošću živim, pronalazim znanje i domišljatost.
020	PRO	008	013	Bogobojaznost znači mrzeti zlo, jer ja mrzim bahati ponos, put zlobe i usta pokvarena.
020	PRO	008	014	U meni je savet, pouzdana mudrost. U meni je umnost, ja imam snagu.
020	PRO	008	015	Carevi vladaju uz moju pomoć i vladari dele pravdu.
020	PRO	008	016	Glavari, knezovi i sve pravedne sudije vladaju uz moju pomoć.
020	PRO	008	017	Ja volim sve koji vole mene, nalaze me svi koji me pomno traže.
020	PRO	008	018	Čast, imetak, trajno blagostanje i pravednost su sa mnom.
020	PRO	008	019	Od zlata, od suvoga zlata je rod moj bolji, i dobit moja bolja od probranog srebra.
020	PRO	008	020	Ja hodam putem pravednosti i posred staza pravde,
020	PRO	008	021	da onima koji me vole dam nasledstvo i njihove riznice napunim.
020	PRO	008	022	Mene je imao Gospod na početku njegovog puta, još pre dela svojih drevnih.
020	PRO	008	023	Postavljena sam od davnina, od iskona, pre postanja zemlje.
020	PRO	008	024	Rođena sam kad bezdana još nije bilo, kada nije bilo ni izvora obilnih voda.
020	PRO	008	025	Pre planina postavljenih i pre brda rođena sam,
020	PRO	008	026	dok još zemlju on stvorio nije, ni polja, ni prvo tlo sveta.
020	PRO	008	027	Kada je stvorio nebesa, ja sam bila tamo, kada je ocrtavao horizont nad licem bezdana;
020	PRO	008	028	kada je gore učvršćivao oblake i kada su nabujali izvori bezdana;
020	PRO	008	029	kada je moru postavio njegove obale, kako voda ne bi prelazila njegovu zapovest, i kada je označio temelje zemljine.
020	PRO	008	030	Bila sam uz njega kao graditeljka, bila sam mu radost svakodnevna, veselila se pred njim stalno;
020	PRO	008	031	veselila se po svetu, po njegovoj zemlji i radovala se sa potomcima ljudi.
020	PRO	008	032	Zato me, deco, poslušajte. O, kako su blagosloveni oni koji se drže mojih puteva!
020	PRO	008	033	Poslušajte pouku moju, radite mudro i ne odbacujte je.
020	PRO	008	034	Kako je blagosloven čovek koji me sluša, koji svakodnevno bdije na mojim vratima i pazi na dovracima vrata mojih!
020	PRO	008	035	Jer ko mene nađe, našao je život i dobio naklonost Gospodnju.
020	PRO	008	036	Ali ko mene ne nađe, sebi samom škodi, a svi koji me mrze vole smrt.“
020	PRO	009	001	Mudrost je kuću svoju sazidala i za nju sedam stubova isklesala.
020	PRO	009	002	Poklala je svoju stoku, vino svoje začinila, svoju trpezu postavila;
020	PRO	009	003	poslala je sluškinje svoje i poziva sa najviših gradskih mesta:
020	PRO	009	004	„Neka ovde svrati ko god je lakoveran!“A bezumnome govori:
020	PRO	009	005	„Dođite, jedite moju hranu i pijte vino koje sam začinila!
020	PRO	009	006	Okanite se lakoverja i živećete, napredujte razumnim putem.“
020	PRO	009	007	Sramotu na sebe navlači ko podsmevača savetuje, sebi škodi onaj ko kori zlikovca.
020	PRO	009	008	Ne prekorevaj podsmevača da te ne bi zamrzeo, prekorevaj mudrog i voleće te.
020	PRO	009	009	Reci mudrom i biće mudriji, pouči pravednoga i učeniji će biti.
020	PRO	009	010	Mudrost otpočinje bogobojaznošću i znanje poznavanjem Svetog.
020	PRO	009	011	Sa mnom će se dani tvoji umnožiti i godina tvog života biće mnogo.
020	PRO	009	012	Ako si mudar, mudar si za svoje [dobro], a ako si podsmevač, to ti je na teret.
020	PRO	009	013	Bezumlje je žena goropadna, lakoverna i ničem poučena.
020	PRO	009	014	Ona sedi na vratima svoje kuće, na gradskim uzvišenjima,
020	PRO	009	015	dovikuje onima što putem prolaze i stazama svojim pravo idu:
020	PRO	009	016	„Neka ovde svrati ko god je lakoveran!“A bezumnome govori:
020	PRO	009	017	„Slatke li su ukradene vode, ukusan li je hleb iz potaje!“
020	PRO	009	018	Ali on ne zna da su tamo pokojnici, da su njene zvanice u dubinama Sveta mrtvih.
020	PRO	010	001	Mudre priče Solomona: Mudar sin raduje svog oca, a bezuman sin je žalost majci svojoj.
020	PRO	010	002	Beskorisno je nepošteno bogatstvo, a pravednost izbavlja od smrti.
020	PRO	010	003	Ne da Gospod da je gladna duša pravednika, a žudnju zlikovca odbacuje.
020	PRO	010	004	Siromah je ko god radi rukama lenjivim, a bogatstvo stiču ruke marljivih.
020	PRO	010	005	Mudar je sin koji leti sakuplja, a sramotno radi sin što o žetvi spava.
020	PRO	010	006	Blagoslovi su nad glavom pravednika, a usta zlikovaca nasilje skrivaju.
020	PRO	010	007	Blaženo je sećanje na pravednika, a spomen na zlikovca će istruliti.
020	PRO	010	008	Čovek mudrog srca prihvata zapovesti, a blebetavi bezumnik će satrven biti.
020	PRO	010	009	Spokojno živi ko čestito živi, a ko nakaradno živi biće razotkriven.
020	PRO	010	010	Jad zadaje ko okom namiguje, a blebetalo će satrveno biti.
020	PRO	010	011	Usta su pravednikova vrelo života, a usta zlikovaca nasilje skrivaju.
020	PRO	010	012	Mržnja zameće svađu, a ljubav sve grehe pokriva.
020	PRO	010	013	Mudrost ćeš naći na usnama oštroumnog, a batina je za leđa bezumnoga.
020	PRO	010	014	Mudri ljudi sabiraju znanje, a brbljiva usta blizu su propasti.
020	PRO	010	015	Bogatstvo je bogatome poput utvrđenja, a siromasima siromaštvo njihovo poput ruševine.
020	PRO	010	016	Pravedniku je život nagrada, a kazna za grehe naknada zlikovcu.
020	PRO	010	017	Na stazi života je onaj ko pazi na opomenu, a tumara onaj ko ne mari za ukor.
020	PRO	010	018	Bezumnik je ko prikriva mržnju lažljivim usnama, a širi klevetu.
020	PRO	010	019	Kad je reči mnogo, greh je neizbežan; razborito čini onaj ko zauzda usta.
020	PRO	010	020	Srebro je probrano pravednikov jezik, a srce zlikovca male je vrednosti.
020	PRO	010	021	Mnoge hrane usta pravednika, a bezumni ginu zbog bezumlja.
020	PRO	010	022	Gospodnji blagoslov obogaćuje i tegobu sa sobom ne nosi.
020	PRO	010	023	Zlobniku je zloba ko zabava, a mudrost je za promišljenog.
020	PRO	010	024	Zlikovca stiže ono čega se boji, a pravednom se želja ispunjava.
020	PRO	010	025	Kao kad prohuji vihor vetar, tako ni zlikovca nema, a pravednikovi temelji su večni.
020	PRO	010	026	Kao sirće zubima i dim očima, takav je lenština onome ko ga uposli.
020	PRO	010	027	Bogobojaznost umnožava dane, a godine zlikovaca će se skratiti.
020	PRO	010	028	Pravedni se raduju u nadi, a nada će zlobnih da ishlapi.
020	PRO	010	029	Put Gospodnji je tvrđava čestitome, a propast za zlotvore.
020	PRO	010	030	Pravednika neće doveka poljuljati, a zlotvori neće naseliti zemlju.
020	PRO	010	031	Mudrošću rađaju usta pravednika, a jezik će razvratnika iščupan da bude.
020	PRO	010	032	Uživanje nije strano pravednim usnama, a ni razvrat ustima zlikovca.
020	PRO	011	001	Gospodu su gadne terazije lažne, a tegovi tačni njemu su milina.
020	PRO	011	002	Kada gordost dođe, dođe i sramota, a mudrost je u krotkim ljudima.
020	PRO	011	003	Čestitost vodi poštene, a nevernike upropašćuje dvoličnost njihova.
020	PRO	011	004	Nema koristi od bogatstva u dan gneva, a pravednost od smrti izbavlja.
020	PRO	011	005	Pravednost besprekornom put ravna, a zlobnik pada zbog zlobe svoje.
020	PRO	011	006	Pravednost izbavlja neporočne, a pokvareni se hvataju u žudnji.
020	PRO	011	007	Kada umre pokvarenjak, umire i nada, propada mu nadanje u snagu.
020	PRO	011	008	Od nevolje je izbavljen pravednik, a zlikovac stiže na njegovo mesto.
020	PRO	011	009	Bezbožnik ustima ruši bližnjeg svoga, a znanje spasava pravednika.
020	PRO	011	010	U napretku pravednika grad se raduje, a od sreće kliče kada stradaju zlikovci.
020	PRO	011	011	Blagoslovom čestitih grad se uzdiže, a ruši se zbog usta pokvarenih.
020	PRO	011	012	Bezuman je ko prezire bližnjeg svoga, a razborit čovek ćuti.
020	PRO	011	013	Klevetnik se skita i otkriva tajne, a ko je vernog duha taj ćuti o tome.
020	PRO	011	014	Narod propada gde nema mudrog saveta, i uspeh je u mnogim savetnicima.
020	PRO	011	015	Zlopati se onaj ko jamči za tuđinca, a bezbedan je čovek koji mrzi da jamči.
020	PRO	011	016	Blagonaklona žena zavređuje čast, a okrutni ljudi blago osvajaju.
020	PRO	011	017	Milostiv čovek čini dobro duši svojoj, a silnik samom sebi škodi.
020	PRO	011	018	Pokvarenjak zadobija nepoštenu nadnicu, a ko seje pravdu dobija poštenu nadnicu.
020	PRO	011	019	Život daje stamena pravednost, a u smrt hrli onaj što zlo čini.
020	PRO	011	020	Gospodu je gadno srce pokvarenih, a uživanje su mu ljudi besprekornog puta.
020	PRO	011	021	Nesumnjivo je da zlikovac neće proći nekažnjeno, a potomci pravednika biće izbavljeni.
020	PRO	011	022	Lepa žena koja se odrekla pameti, zlatna je brnjica na njušci krmače.
020	PRO	011	023	Želja pravednika je samo na dobro, a gnevna je nada zlikovaca.
020	PRO	011	024	Neko prosipa, a opet ima više, a neko čuva i ne da šta bi trebalo, pa ipak osiromaši.
020	PRO	011	025	Darežljiva duša biće nagrađena i napojen onaj koji druge poji.
020	PRO	011	026	Ljudi kunu onog ko zadržava žito, a blagoslov daju onom što ga prodaje.
020	PRO	011	027	Ko predano traži dobro, traži naklonosti, a ko traga za zlom, ono ga i stiže.
020	PRO	011	028	Pašće svako ko se uzda u svoje bogatstvo, a pupiće pravednici ko zelena grana.
020	PRO	011	029	Ko zapusti porodicu naslediće vetar, bezumnik će biti sluga srcu mudrom.
020	PRO	011	030	Plod pravednika je drvo života i mudar je onaj koji zadobija duše.
020	PRO	011	031	Gle, već je i pravednik na zemlji nagrađen, a kamoli zločinac i grešnik neće biti!
020	PRO	012	001	Ko voli opomenu voli znanje, a prostak je ko prezire ukor.
020	PRO	012	002	Dobar čovek dobija Gospodnju naklonost, a on proklinje čoveka koji pravi spletke.
020	PRO	012	003	Pokvarenošću se niko neće učvrstiti, a koren je pravednika nepokolebljiv.
020	PRO	012	004	Čestita je žena kruna mužu svome, a žena raskalašna mu je kao trulež u kostima.
020	PRO	012	005	Pravedni su naumi pravednika, a saveti pokvarenih su obmana.
020	PRO	012	006	Reči zlih ljudi krv vrebaju u zasedi, a čestiti se ustima svojim oslobađaju.
020	PRO	012	007	Zlikovci se ruše i više ih nema, a dom pravednika istrajava.
020	PRO	012	008	Čovek se ceni prema razboritosti svojoj, a srce pokvarenjaka biće prezreno.
020	PRO	012	009	Bolji je neugledan čovek, a sa slugom, nego onaj što uzdiže sebe, a nema da jede.
020	PRO	012	010	Pravednik se brine i za dobro svojih životinja, a zlobnici su okrutni i kad se smiluju.
020	PRO	012	011	Izobilje hrane ima onaj koji svoju zemlju radi, a šupljoglavac teži bezvrednim stvarima.
020	PRO	012	012	Zlobnik žudi za zlim plenom, a koren pravednika je plodonosan.
020	PRO	012	013	Zlobniku je zamka u grehu usana, a pravednik se kloni nevolje.
020	PRO	012	014	Čovek se nasiti dobra plodom usta svojih i vrati mu se sve što rukama radi.
020	PRO	012	015	Bezumnik smatra da živi ispravno, ali je mudar onaj ko sluša savet.
020	PRO	012	016	Bezumnikov se gnev odmah prepozna, a ko je obazriv pokriva sramotu.
020	PRO	012	017	Kad verni svedok svedoči, on objavljuje pravdu, a lažljivi svedok obmanjuje.
020	PRO	012	018	Ima ljudi koji govore nesmotreno kao da bodu mačem, a jezik mudrih leči.
020	PRO	012	019	Istinoljubiva usta će doveka utvrđena biti, a lažljivi jezik će nestati dok trepnem.
020	PRO	012	020	Obmana je u srcu onih što smišljaju zlo, a radost sleduje one što zovu na mir.
020	PRO	012	021	Pravednika ne snalazi nikakva nevolja, a zlikovci su puni nemira.
020	PRO	012	022	Lažljive su usne odurne Gospodu, a milina su mu istinotvorci.
020	PRO	012	023	Obazriv čovek ne otkriva znanje, a srce budalastih razglašava bezumlje.
020	PRO	012	024	Ruka marljivih ljudi će vladati, a lenština mora da robuje.
020	PRO	012	025	Srce što strepi povija čoveka, a dobra reč ga vedri.
020	PRO	012	026	Pravednik bira sebi prijatelja, a nepravednike zavodi put njihov.
020	PRO	012	027	Nema pečenja za lenštinu, čoveku je blago marljivost njegova.
020	PRO	012	028	Život je na putu pravednosti i nema smrti na njenoj stazi.
020	PRO	013	001	Mudar sin [prihvata] očevo vaspitanje, a podrugljivac ne sluša ukor.
020	PRO	013	002	Čovek se nasiti dobra od ploda usta svojih, a pokvarenjaci su gladni nasilja.
020	PRO	013	003	Ko god čuva usta svoja čuva život svoj, a propast sleduje onome ko širi svoje usne.
020	PRO	013	004	Duša lenštine je gladna, ali nema ništa, a duša se marljivih ljudi nahrani.
020	PRO	013	005	Pravednik mrzi laž, a zlobnik odurno i sramno postupa.
020	PRO	013	006	Pravednost čuva put čestitog, a nepravda obara grešnika.
020	PRO	013	007	Neko sebe predstavlja bogatim, ali nema ništa, a neko sebe predstavlja siromašnim, a prebogat je.
020	PRO	013	008	Čovek bogatstvom otkupljuje dušu svoju, a siromah i ne čuje pretnju.
020	PRO	013	009	Svetlo pravednika blešti, a svetiljka zlikovaca gasne.
020	PRO	013	010	Bahatost jedino razdor izaziva, a mudrost je kod onih koji primaju savet.
020	PRO	013	011	Naglo stečeno bogatstvo se umanjuje, a uvećava se ono sakupljano radom.
020	PRO	013	012	Dugotrajno nadanje žalosti srce, a ispunjena želja je kao drvo života.
020	PRO	013	013	Ko prezire reč sebi samom škodi, a ko strahuje od zapovesti nagrađen će biti.
020	PRO	013	014	Mudračeva pouka vrelo je života i odvraća od smrtnih zamki.
020	PRO	013	015	Pronicljivost stiče naklonost, a put nevernih je nepromenjiv.
020	PRO	013	016	Svaki obazriv čovek radi prema znanju, a bezumni širi bezumlje.
020	PRO	013	017	Glasnik zla u zlo pada, a svedok istine leči.
020	PRO	013	018	Siromaštvo i sramota stižu onog ko ne mari za opomenu, a počašćen će biti onaj ko prihvata ukor.
020	PRO	013	019	Slatka je duši želja ispunjena, a bezumniku je mrsko da se od zla odvrati.
020	PRO	013	020	Biće mudar ko ide s mudrima, a nastradaće ko se druži s bezumnima.
020	PRO	013	021	Grešnike propast progoni, a pravednici su dobrom nagrađeni.
020	PRO	013	022	Dobar čovek ostavlja nasledstvo unucima, a grešnikova se dobra čuvaju za pravednika.
020	PRO	013	023	Obilje je hrane na neuzoranom polju siromaha, ali ga nepravda odnosi.
020	PRO	013	024	Ko svoj prut štedi mrzi svoga sina, a voli ga ko ga na vreme kori.
020	PRO	013	025	Kada jede, pravedniku se duša najede, a stomak zlobnika ostaje gladan.
020	PRO	014	001	Svaka mudra žena kući svoju kuću, a bezumna je žena raskućuje rukama svojim.
020	PRO	014	002	Gospoda se boji ko čestito živi, a prezire ga onaj ko pokvareno živi.
020	PRO	014	003	Bezumnikov govor je batina za leđa njegova, a mudre čuvaju usta njihova.
020	PRO	014	004	Gde volova nema i jasle su čiste, u snazi je vola obilje plodova.
020	PRO	014	005	Veran svedok ne govori laži, a lažljivi svedok odiše lažima.
020	PRO	014	006	Podrugljivac mudrost traži i ne nalazi je, a poučen čovek znanje pronalazi lako.
020	PRO	014	007	Idi od bezumnika, od njega nećeš čuti pametne reči.
020	PRO	014	008	Mudrošću obazriv čovek shvata put svoj, a bezumlje bezumnih je obmana.
020	PRO	014	009	Bezumnici se rugaju grehu, a među čestitima je dobra volja.
020	PRO	014	010	Srcu je poznata gorčina njegova i tuđinac ne deli njegovo veselje.
020	PRO	014	011	Kuća će zlobnika biti razorena, a šator pravednika će procvetati.
020	PRO	014	012	Neki put pred čovekom kao da je prav, ali završava na putevima smrti.
020	PRO	014	013	Srce boli i u smehu, a i radost na svom kraju ponekad je žalost.
020	PRO	014	014	Svojih će se puteva nasititi otpadnik, a i dobar čovek [biće sit] od svojih.
020	PRO	014	015	Lakoverni svačemu veruje, a obazriv pazi na svoj korak.
020	PRO	014	016	Mudar se čovek boji greha, kloni ga se, a nemudar je raspojasan, u sebe siguran.
020	PRO	014	017	Budalasto radi čovek koji brzo plane, a i spletkaroš je omražen.
020	PRO	014	018	Lakovernim sleduje bezumlje, a obazrivi se znanjem kite.
020	PRO	014	019	Pred dobrim će se ljudima zlobnici klanjati i pokvarenjaci pred vratima pravednih.
020	PRO	014	020	I susedu svome mrzak je siromah, a mnogo je onih što vole bogatoga.
020	PRO	014	021	Grešan je čovek što prezire bližnjeg svoga, a blagosloven je onaj koji je naklonjen poniznima.
020	PRO	014	022	Ne zastranjuju li spletkaroši? Milost i istina onima što dobro smišljaju.
020	PRO	014	023	Od svakog [vrednoga] rada dolazi zarada, a od praznih priča samo oskudica.
020	PRO	014	024	Mudrima je kruna njihovo bogatstvo, nemudrost je nemudrog glupava.
020	PRO	014	025	Istinoljubiv svedok spasava živote, a lažljivi slaže čim zine.
020	PRO	014	026	U bogobojaznosti je pouzdanje jakom i utočište deci njegovoj.
020	PRO	014	027	Vrelo je života bogobojaznost i odvraća od smrtnih zamki.
020	PRO	014	028	Careva je slava u mnoštvu naroda, a kad življa nema, tad vladar propada.
020	PRO	014	029	Ko se sporo srdi vrlo je razborit, a ko brzo plane veliča bezumlje.
020	PRO	014	030	Zdravo srce – zdravo telo; ljubomora – trulež u kostima.
020	PRO	014	031	Ko tlači ubogog sramoti mu Sazdatelja, a slavi ga onaj što se ubogom smiluje.
020	PRO	014	032	Opaki će srušen biti opakošću svojom, a pravednik i u smrti utočište ima.
020	PRO	014	033	Mudrost počiva u srcu razumnog čoveka, čak je i u nutrini bezumnika obelodanjena.
020	PRO	014	034	Pravednost uzdiže narod, a greh je sramota narodu.
020	PRO	014	035	Car poštuje slugu što čestito radi, a gnevan je na onoga što radi sramotno.
020	PRO	015	001	Blagi odgovor utišava gnev, a gruba reč pokreće jarost.
020	PRO	015	002	Jezik mudrih dobro vlada znanjem, a usta bezumnih bljuju bezumljem.
020	PRO	015	003	Gospodnje su oči na svakome mestu, motreći na zle i na dobre.
020	PRO	015	004	Zdrav je jezik ko drvo života, a duh slama jezik pogan.
020	PRO	015	005	Bezumnik prezire opomenu svoga oca, a razborit je ko mari za ukor.
020	PRO	015	006	Veliko je blago u domu pravednika, a zlobniku je muka da zaradi.
020	PRO	015	007	Znanje rasipaju usta mudrih ljudi, što ne čini srce bezumnika.
020	PRO	015	008	Gadna je Gospodu žrtva zlikovaca, molitva čestitih njemu je milina.
020	PRO	015	009	Gospodu je mrzak put zlobnika, a voli onoga koji pravdu sledi.
020	PRO	015	010	Nemilo je poučenje za onoga ko se odriče puta, a umreće onaj ko mrzi prekor.
020	PRO	015	011	Pred Gospodom su i Svet mrtvih i trulež mrtvih, a kamoli srca ljudskih potomaka.
020	PRO	015	012	Podrugljivac ne voli onoga koji ga kori i ne ide kod mudrih ljudi.
020	PRO	015	013	Veselo srce vedri lice, žalosno srce slama duh.
020	PRO	015	014	Razborito srce teži znanju, a usta se bezumnika bezumljem hrane.
020	PRO	015	015	Nemili su svi dani nevoljnika, a čovek se dobrog srca gosti neprestano.
020	PRO	015	016	Bolje je i malo u bogobojaznosti, nego blago silno i sa njim strepnja.
020	PRO	015	017	Bolji je tanjir povrća u ljubavi, nego utovljeni vo u mržnji.
020	PRO	015	018	Gnevan čovek raspaljuje svađu, a smireni čovek utišava sukob.
020	PRO	015	019	Put lenštine je obrastao trnjem, a put je čestitih poravnan.
020	PRO	015	020	Mudar sin raduje oca, a bezuman čovek prezire majku svoju.
020	PRO	015	021	Bezumnika raduje bezumlje, a razborit čovek ravno ide putem.
020	PRO	015	022	Naumi se izjalove kad nema saveta, a ostvare s mnoštvom savetnika.
020	PRO	015	023	Čovek se raduje kad odgovori [tačno]; kako je dobra reč u pravo vreme!
020	PRO	015	024	Staza života za razumnog prema gore vodi, i ne da mu prema dole, u Svet mrtvih da skrene.
020	PRO	015	025	Gospod ruši kuću gordih ljudi i jača među udovice.
020	PRO	015	026	Namere zlikovca gadne su Gospodu, a čiste su [mu] reči ljubaznosti.
020	PRO	015	027	Kući svojoj bedu navaljuje ko nečasno i lakomo stiče, a živeće onaj čovek kom se mito gadi.
020	PRO	015	028	Srce pravednika promišlja odgovor, a usta pokvarenih ljudi zlom bljuju.
020	PRO	015	029	Gospod je daleko od pokvarenjaka, a sluša molitvu pravednika.
020	PRO	015	030	Bistar pogled i srce veseli, a dobre vesti podmlađuju kosti.
020	PRO	015	031	Uho koje sluša pouku života, trajaće u društvu mudrih ljudi.
020	PRO	015	032	Ko ne mari za opomenu, prezire sam sebe, a ko sluša ukor stiče razboritost.
020	PRO	015	033	Bogobojaznost je pouka mudrosti, a pre časti dolazi poniznost.
020	PRO	016	001	Čovek nešto srcem namerava, ali od Gospoda je jezika odgovor.
020	PRO	016	002	U očima svojim čoveku su čisti putevi, ali Gospod proverava namere srca.
020	PRO	016	003	Svoja dela prepusti Gospodu i učvrstiće tvoje naume.
020	PRO	016	004	Gospod je načinio sve za svoju svrhu, pa čak i zlobnika za dan stradanja.
020	PRO	016	005	Gospodu je mrsko svako uznosito srce. Nema sumnje da taj neće proći nekažnjeno.
020	PRO	016	006	Milošću i istinom otkupljuje se krivica i bogobojaznost odvraća od zla.
020	PRO	016	007	Kada su Gospodu mili čovekovi putevi, on ga i sa neprijateljima njegovim miri.
020	PRO	016	008	Bolje je i malo, a po pravdi, nego obilje stečenog, a po nepravdi.
020	PRO	016	009	Srce čovekovo smera svojim putem, ali Gospod usmerava njegove korake.
020	PRO	016	010	Car presuđuje nadahnutom objavom i odluke mu nisu nepravedne.
020	PRO	016	011	Pravedne su Gospodnje mere i terazije, svi tegovi u torbi njegovo su delo.
020	PRO	016	012	Gadost je kad carevi pokvareno rade, jer se pravednošću učvršćuje presto.
020	PRO	016	013	Carevi cene pravdoljubiva usta, oni vole onog ko iskreno zbori.
020	PRO	016	014	Careva je srdžba kao vesnik smrti i mudar je čovek gasi.
020	PRO	016	015	Život je u vedrini carevog lica, naklonost je njegova kao oblak prolećne kiše.
020	PRO	016	016	Koliko je bolje težiti mudrosti nego zlatu, težiti umnosti više nego težiti srebru!
020	PRO	016	017	Put čestitih je odvraćanje od zla, život svoj čuva onaj ko svoj put sačuva.
020	PRO	016	018	Pred propašću ide ponos i pred padom ide duh nadmeni.
020	PRO	016	019	S poniznima bolje biti ponizan, nego plen deliti s bahatima.
020	PRO	016	020	Dobro nalazi ko na reč pripazi i kako je blagosloven onaj ko se u Gospoda pouzda!
020	PRO	016	021	Promućurnim zovu onog srca mudrog i ljubazne usne su uverljivije.
020	PRO	016	022	Vrelo je života pronicljivost onima što je imaju, a bezumlje je šiba bezumnima.
020	PRO	016	023	Srce mudrome daje šta će da kaže i usnama njegovim jača ubedljivu pouku.
020	PRO	016	024	Medeno saće su reči ljubazne, slast su duši i zdravlje kostima.
020	PRO	016	025	Neki put pred čovekom kao da je prav, ali završava na putevima smrti.
020	PRO	016	026	Sebi radi ko god da radi, jer ga gladna usta nagone na to.
020	PRO	016	027	Ništarija iskopava zlo i usne su mu poput vatre koja prlji.
020	PRO	016	028	Spletkaroš spletke spliće i klevetnik razdvaja bliske prijatelje.
020	PRO	016	029	Nasilnik mami bližnjeg svoga i groznim ga putem vodi;
020	PRO	016	030	namiguje očima i gadosti smišlja, stiska usta i zlo postiže.
020	PRO	016	031	Prelepa je kruna kosa seda [kad] se nađe na pravednom putu.
020	PRO	016	032	Bolji je dugotrpljiv čovek od junaka, i onaj koji sobom vlada od osvajača grada.
020	PRO	016	033	U krilo se kocka baca, ali od Gospoda dolazi svaka odluka njena.
020	PRO	017	001	Bolji je i zalogaj suvog hleba u spokoju, nego kuća puna žrtvenog mesa u svađi.
020	PRO	017	002	Čestiti sluga će vladati nad nečasnim naslednikom i deliće nasledstvo sa braćom.
020	PRO	017	003	Topionica je za srebro i peć je za zlato, a Gospod ispituje srca.
020	PRO	017	004	Zlotvor pazi na usne zlikovačke, a zavodnik sluša jezik razdora.
020	PRO	017	005	Ko se ruga siromahu sramoti mu Sazdatelja, nekažnjeno neće proći ko likuje zbog propasti.
020	PRO	017	006	Unuci su starcima ko kruna i dika su roditelji deci.
020	PRO	017	007	Budali ne stoje usne besedničke, a kamoli knezu usne lažljivice.
020	PRO	017	008	Mito je za davaoca kao dragi kamen, jer mu čini da uspeva gde se god okrene.
020	PRO	017	009	Ko prestup pokriva, teži ljubavi, a ko priču prepričava razdvaja bliske prijatelje.
020	PRO	017	010	Ukor razumnoga proniče duboko, više nego nerazumnog stotinu udaraca.
020	PRO	017	011	Zlikovcu je samo do meteža stalo, ali će mu biti poslan surovi poslanik.
020	PRO	017	012	Bolje je čoveku da nabasa na medvedicu kojoj su oteli medvediće, nego na bezumnika u ludosti njegovoj.
020	PRO	017	013	Ko na dobro zlom uzvraća, nikada mu od zla neće počinuti kuća.
020	PRO	017	014	Ko prepirku otpočinje, taj bujicu oslobađa. Zato se zavade kloni pre nego što šikne.
020	PRO	017	015	I onaj što opravdava krivog i onaj što okrivljuje pravog – obojica su mrski Gospodu.
020	PRO	017	016	Čemu blago u ruci nemudrog, kad namere nema da mudrost zatraži?
020	PRO	017	017	Prijatelj voli u svako doba, a i brat se za nevolju rađa.
020	PRO	017	018	Nerazuman čovek ruku pruža i sigurno jamči za bližnjega svoga.
020	PRO	017	019	Ko voli razdor voli i prestup, posrnuće traži ko podiže vrata svoja u visine.
020	PRO	017	020	Čovek srca pokvarenog ne nalazi dobro, a kome je pogan jezik u nevolju pada.
020	PRO	017	021	Žalostan je ko rodi bezumnog i nema radosti ocu neukoga.
020	PRO	017	022	Veselo srce dobro zdravlje daje, a duh potišteni suši kosti.
020	PRO	017	023	Pokvarenjak prima mito iz nedara da pokvari staze pravednosti.
020	PRO	017	024	Mudrost je pred licem razumnog čoveka, a oči bezumnog na kraju su zemlje.
020	PRO	017	025	Budalasti sin tuga je svom ocu, ogorčenje onoj što ga je rodila.
020	PRO	017	026	Nije dobro globiti pravednika ni šibati čestite zbog pravde.
020	PRO	017	027	Istinski je mudar čovek štedljiv na rečima, a ko je plemenitog duha razuman je čovek.
020	PRO	017	028	I bezumnik čak se čini mudrim kada ćuti, kad zatvara usne svoje razumnim ga drže.
020	PRO	018	001	Za željom svojom žudi samoživi čovek, na mudrost se svaku iznervira.
020	PRO	018	002	Bezumnik ne uživa u razboritosti, nego u razotkrivanju svoga srca.
020	PRO	018	003	Kada dođe zao čovek dolaze i prezir i bruka sa sramotom.
020	PRO	018	004	Duboke su vode reči u ustima ljudskim i vrelo mudrosti potok je nabujali.
020	PRO	018	005	Strašno je držati stranu nepravedniku da bi pravedniku oduzeli pravdu.
020	PRO	018	006	U svađu srljaju usne bezumnika i batine mu usta prizivaju.
020	PRO	018	007	Bezumnika ruše sopstvena usta i usne mu život vrebaju.
020	PRO	018	008	Reči klevetnika su kao poslastice što u stomak klize.
020	PRO	018	009	Ko je lenj u poslu svome pobratim je velikom rasipniku.
020	PRO	018	010	Ime je Gospodnje moćna kula u koju se na visinu sklanja pravednik.
020	PRO	018	011	Bogatstvo je bogatome poput utvrđenja, poput zida visokoga u mašti njegovoj.
020	PRO	018	012	Srce se čoveka uznese pred propast, a pre časti dolazi poniznost.
020	PRO	018	013	Budalast je i sramotan onaj koji uzvraća reč pre nego je čuo.
020	PRO	018	014	S bolešću se svojom nosi duh u čoveku. Ali ko se nosi s duhom utučenim?
020	PRO	018	015	Znanju teži srce promućurnog, a i uho mudrog predano je njemu.
020	PRO	018	016	Čovek darom sebi put otvara i on ga odvodi pred velike ljude.
020	PRO	018	017	U pravu je ko je prvi u svojoj parnici, ali onda dođe njegov bližnji pa ga ispituje.
020	PRO	018	018	Žreb prekida razmirice i neslogu među moćnicima.
020	PRO	018	019	Uvređeni brat je tvrđi od utvrđenog grada i razmirice su kao rešetka tvrđave.
020	PRO	018	020	Plodom usta svojih siti čovek stomak svoj, siti ga plodom usana svojih.
020	PRO	018	021	Jezik vlada i životom i smrću; ko ga voli, ješće njegov plod.
020	PRO	018	022	Ko nađe ženu, našao je blago, blagodat je dobio od Gospoda.
020	PRO	018	023	Molećivo siromah besedi, a bogataš oštro odgovara.
020	PRO	018	024	Čovek s mnogo prijatelja može i da strada, ali ima prijatelja prisnijih od brata.
020	PRO	019	001	Bolji je i siromah što čestito živi, nego čovek nečistih usana i bezumnik.
020	PRO	019	002	I čovek bez znanja je opak i onaj što srlja, taj luta.
020	PRO	019	003	Ludost čoveku podriva put i srce mu se na Gospoda gnevi.
020	PRO	019	004	Bogatstvo donosi mnogo prijatelja, a siromah je napušten od svog prijatelja.
020	PRO	019	005	Lažljiv svedok neće proći bez kazne i ko laži širi izbaviti se neće.
020	PRO	019	006	Mnogi se dodvoravaju velikodušnom i svi su prijatelji sa darežljivim.
020	PRO	019	007	Siromaha mrze sva braća njegova, njegovi ga prijatelji još više napuštaju! On ih traži, doziva ih, a njih nema.
020	PRO	019	008	Ko srce ispituje, samog sebe voli; ko se drži razboritosti pronalazi dobro.
020	PRO	019	009	Lažljiv svedok neće proći bez kazne, nastradaće taj što laži širi.
020	PRO	019	010	Budalastom raskoš ne pristaje, a kamoli sluzi da vlada glavarima.
020	PRO	019	011	Čovekova obazrivost čuva ga od srdžbe, na čast mu je da pređe preko uvrede.
020	PRO	019	012	Careva je srdžba lavić koji riče, a njegova naklonost je ko rosa po travi.
020	PRO	019	013	Bezuman sin upropaštava oca svoga, a ženine su svađe kao stalno prokišnjavanje.
020	PRO	019	014	Kuća i imanje nasledstvo su od otaca, a od Gospoda je žena obazriva.
020	PRO	019	015	Lenjost vodi u duboki san, a dokoni će gladovati.
020	PRO	019	016	Život svoj čuva ko zapovest drži, a umreće onaj ko prezire puteve svoje.
020	PRO	019	017	Gospodu pozajmljuje ko daje siromahu, on će da mu uzvrati za to dobročinstvo.
020	PRO	019	018	Sina svoga kažnjavaj dokle ima nade, ali srcem ne poželi da ga do smrti dovedeš.
020	PRO	019	019	Besan čovek plaća globu i ako ga od nje spaseš, moraćeš to ponovo da radiš.
020	PRO	019	020	Slušaj savet i prihvati ukor da postaneš mudar u zrelim danima.
020	PRO	019	021	U srcu čoveka mnoge su namere, ali Gospodnji se naum ostvaruje.
020	PRO	019	022	Odanost je poželjna za čoveka; bolje i siromašan nego lažljiv.
020	PRO	019	023	Bogobojaznost znači život, pa ispunjen čovek počiva nepoharan zlom.
020	PRO	019	024	Lenština umače ruku u čanak, ali je ustima svojim ne prinosi.
020	PRO	019	025	Šibaj podrugljivca pa će lakoverni postati mudar, prekori razumnog i shvatiće pouku.
020	PRO	019	026	Ko oca zlostavlja i tera majku, sin je koji donosi bruku i sramotu.
020	PRO	019	027	Sine, prestani, i slušaj ukor da ne zastraniš od pouka znanja.
020	PRO	019	028	Bezvredan se svedok ruga pravdi i usta zlih ljudi proždiru zlobu.
020	PRO	019	029	Za podsmevače spremljena je kazna i batina za leđa bezumnika.
020	PRO	020	001	Vino je podsmevač i žestoko piće svađalica, nemudar je ko se zbog njih tetura.
020	PRO	020	002	Carevo je nasilje kao rika lavića, ko ga razdražuje sebi samom škodi.
020	PRO	020	003	Na čast je čoveku da se kloni svađe, a svaki se bezumnik izbezumi.
020	PRO	020	004	Kad je jesen – lenština ne ore, kad je žetva – on prosi i oskudeva.
020	PRO	020	005	Duboka je voda zamisao čovekovog srca, alʼ je crpsti može samo čovek razboriti.
020	PRO	020	006	Mnogi ljudi objavljuju svima svoju dobrotu, ali ko će naći odanog čoveka?
020	PRO	020	007	Pravednik živi čestitost svoju i kako su samo blagoslovena deca nakon njega!
020	PRO	020	008	Car koji sedi na sudskom prestolu pogledom svojim sve zlo rasipa.
020	PRO	020	009	Može li ko reći: „Srce sam svoje očistio, čist sam od greha svoga“?
020	PRO	020	010	Nejednaki tegovi i mera dvojaka – oboje su ogavni Gospodu.
020	PRO	020	011	I dete se po delima svojim prepoznaje, da li su mu dela ispravna i čista.
020	PRO	020	012	I uho što čuje i oko što vidi, i jedno i drugo stvorio je Gospod.
020	PRO	020	013	Ne voli spavanje da ne osiromašiš, probudi se i naješćeš se hleba.
020	PRO	020	014	„Bezvredno! Bezvredno!“– govori kupac – a onda se hvali kada ode svojim putem.
020	PRO	020	015	Postoji zlato i mnoštvo dragulja, ali učene usne su kao dragoceni nakit.
020	PRO	020	016	Uzmi haljinu onome što jamči za tuđinca, i zalog mu uzmi kad jamči za neznanca.
020	PRO	020	017	Čoveku je sladak nepošteni hleb, ali su mu posle usta peska puna.
020	PRO	020	018	Namere osmisli savetom i mudrim vođenjem ratuj.
020	PRO	020	019	Ogovarač skita i odaje tajne, zato se ne petljaj sa brbljivcem.
020	PRO	020	020	Ko proklinje i oca i majku, svetiljka mu dogoreva u najcrnjoj tami.
020	PRO	020	021	U početku naglo zgrnuto nasledstvo ostaje neblagosloveno na svom kraju.
020	PRO	020	022	Nemoj reći: „Uzvratiću zlu!“Čekaj Gospoda da te izbavi.
020	PRO	020	023	Gospodu su mrski nejednaki tegovi i strašne su terazije nejednake.
020	PRO	020	024	Od Gospoda su čovekovi koraci, pa kako bi neko dokučio svoj vlastiti put?
020	PRO	020	025	Čoveku je zamka kad nepromišljeno kaže da je nešto posvećeno, a da posle zavete razmatra.
020	PRO	020	026	Car će mudar razvejati zlikovce, vršidbenim točkom preko njih će preći.
020	PRO	020	027	Svetiljka Gospodnja je čovekov dah, ispituje dubine nutrine.
020	PRO	020	028	Odanost i istina čuvaju cara, on odanošću ostaje na prestolu svome.
020	PRO	020	029	Mladiću je čast u njegovoj snazi a seda je kosa dostojanstvo starih.
020	PRO	020	030	Rane i masnice čiste od zla, a šiba čisti dubine nutrine.
020	PRO	021	001	Ko potoci vode carevo je srce u ruci Gospodnjoj, on ga vodi kako njemu godi.
020	PRO	021	002	U sopstvenim očima čoveku je čist svaki put, ali Gospod proverava namere srca.
020	PRO	021	003	Da se čini po pravu i pravdi Gospodu je milije od žrtve.
020	PRO	021	004	Uznosite oči i oholo srce svetiljka su pokvarenih, a to je greh.
020	PRO	021	005	Namere marljivog jedino obilju vode, a svih onih što srljaju samo siromaštvu.
020	PRO	021	006	Sticanje bogatstva jezikom lažljivim je poput pare lelujave; u smrt srljaju takvi.
020	PRO	021	007	Nasilnike će pomesti nasilje njihovo, jer su odbili da čine po pravdi.
020	PRO	021	008	Kriv je put krivca, a nedužno je delo nedužnoga.
020	PRO	021	009	Bolje je sedeti na uglu krova nego sa ženom svadljivom u zajedničkoj kući.
020	PRO	021	010	Za zlom žudi duša zlotvora, samilost mu bližnji njegov ne vidi u oku.
020	PRO	021	011	Kazni podrugljivca, pa će lakoverni postati mudar, pouči razumnog i shvatiće pouku.
020	PRO	021	012	Svepravedni motri na kuću zloga, on obara zle u propast.
020	PRO	021	013	Ko zatvara uho svoje od plača ubogog i sam će plakati, a uslišen neće biti.
020	PRO	021	014	Tajni poklon ljutnju utišava i mito u nedrima pogolemu srdžbu.
020	PRO	021	015	Pravedniku je radost da radi po pravdi, a jeza je za one što nepravdu rade.
020	PRO	021	016	Čovek što zaluta s puta razumnoga završiće u društvu pokojnih.
020	PRO	021	017	Siromašan čovek biće ko voli veselje, ko vino i ulje voli bogat biti neće.
020	PRO	021	018	Zlobnik je otkup za pravednika i nevernik za ispravnoga.
020	PRO	021	019	Bolje biti i u zemlji pustoj, nego sa ženom svadljivom i goropadnom.
020	PRO	021	020	Primamljivo blago i ulje su u domu mudrog, a bezumni čovek sve to proćerda.
020	PRO	021	021	Ko pravdi i ljubavi teži nalazi i život i pravdu i čast.
020	PRO	021	022	Mudar se uspinje u grad junaka i obara bedem njihovog uzdanja.
020	PRO	021	023	Usta svoja i jezik svoj ko čuva, od nevolja sebe brani.
020	PRO	021	024	Bahati i oholi – ime mu podrugljivac – onaj je što radi u obesti bezmernoj.
020	PRO	021	025	Lenštinu ubija njegova želja, jer odbija da radi rukama.
020	PRO	021	026	On mahnito traži od jutra do sutra, a pravednik deli i ne cicijaši.
020	PRO	021	027	Mrske su žrtve zlobnika, a još više kad ih prinosi u zlobi!
020	PRO	021	028	Lažljivi svedok će nastradati, a čovek koji sluša s uspehom će da svedoči.
020	PRO	021	029	Zlobnik na licu pokazuje drskost, a čestiti put svoj razaznaje.
020	PRO	021	030	Ni mudrosti ni znanja, ni saveta nema nasuprot Gospodu.
020	PRO	021	031	Za dan boja konj je spreman, ali pobeda je od Gospoda.
020	PRO	022	001	Bolje je izabrati ime nego bogatstvo golemo i blagonaklonost je bolja od srebra i zlata.
020	PRO	022	002	I bogataš i siromah se sreću, jer sve ih je Gospod sazdao.
020	PRO	022	003	Obazriv čovek primeti nevolju, pa se skrije, a lakoverni idu dalje i budu kažnjeni.
020	PRO	022	004	Obilje, čast i život su nagrada za poniznost i bogobojaznost.
020	PRO	022	005	Zamke su i trnje na stazi podlaca a od njih je podaleko onaj koji čuva dušu svoju.
020	PRO	022	006	Vaspitaj dete za put kojim mu valja ići pa i kada ostari od njega se odmaknuti neće.
020	PRO	022	007	Bogati vlada siromasima, a ko zajmi služi zajmodavcu.
020	PRO	022	008	Ko nepravdu seje nevolju će žeti, slomiće se šiba gneva njegovoga.
020	PRO	022	009	Blagosloven biće darežljivi, jer daje siromahu parče svoga hleba.
020	PRO	022	010	Oteraš li podrugljivca, svađa prestaće, parničenje i sramota nestaće.
020	PRO	022	011	Ko voli čisto srce i milost mu je na usnama ima cara za prijatelja.
020	PRO	022	012	Oči Gospodnje čuvaju znanje, on obara reči onih što nepravdu čine.
020	PRO	022	013	Lenština govori: „Lav je na ulici! Zaklaće me nasred trga!“
020	PRO	022	014	Jama duboka usta su bludnice, u nju pašće onaj na koga je Gospod srdit.
020	PRO	022	015	Dečije je srce svezano bezumljem koje šiba opomene nadaleko od njega uklanja.
020	PRO	022	016	I ko tlači siromaha da za sebe zgrne i ko daje bogatome, sigurno im sledi nemaština.
020	PRO	022	017	Prikloni uho, poslušaj reči mudrih ljudi i srce prikloni mom znanju.
020	PRO	022	018	Jer će ti biti zadovoljstvo da ih držiš u sebi, da budu spremne na usnama tvojim.
020	PRO	022	019	A da ti u Gospodu pouzdanje bude, ja ti ih danas objavljujem, baš tebi.
020	PRO	022	020	Nisam li ih za tebe zapisao trideset mudrih priča kroz savete i znanje;
020	PRO	022	021	da te upoznam s istinitošću pouzdanih reči, kako bi uzvratio pouzdanim rečima onima koji te šalju?
020	PRO	022	022	Ne otimaj siromahu jer je siromah, ne satiri ubogoga na sudskim vratima.
020	PRO	022	023	Jer Gospod će braniti njegov slučaj i oteće dušu onima što njima otimaju.
020	PRO	022	024	Ne druži se s razjarenim, ne idi sa besnim čovekom;
020	PRO	022	025	jer ćeš naviknuti na puteve njegove i sebe ćeš uplesti u zamku.
020	PRO	022	026	Ne budi od onih koji ruku daju i od onih koji jamče za dugove.
020	PRO	022	027	Ako nemaš dovoljno da platiš, zašto da ti neko uzme i postelju ispod tebe?
020	PRO	022	028	Ne pomiči drevni međaš što su tvoji preci postavili.
020	PRO	022	029	Da li si video čoveka veštog u svom poslu? Pred carevima će on stajati, a neće stajati pred beznačajnim.
020	PRO	023	001	Kad sa vladarom sedaš da jedeš pažljivo razmotri šta je pred tobom;
020	PRO	023	002	nož ćeš staviti pod grlo svoje ako si alav.
020	PRO	023	003	Ne žudi za njegovim đakonijama, jer je to varljiva hrana.
020	PRO	023	004	Ne napinji se da stekneš bogatstvo i svoje se pameti prođi.
020	PRO	023	005	Pustiš li na njega oči svoje, gle njega nema, jer je sebi načinilo krila poput orla, što se vine u nebesa.
020	PRO	023	006	Ne jedi hranu samoživca, ne poželi đakonije njegove.
020	PRO	023	007	Jer kako se on u sebi preračunava, baš je takav kada ti kaže – „Jedi i pij!“– a srce mu nije s tobom.
020	PRO	023	008	Izbljuvaćeš zalogaj koji si pojeo, proćerdaćeš sve ljubazne reči svoje.
020	PRO	023	009	Ne govori ušima bezumnog, jer će prezreti poruku tvojih reči.
020	PRO	023	010	Ne pomiči drevni međaš, ne zalazi u njive siročadi.
020	PRO	023	011	Jer je jak njihov Otkupitelj, odbraniće njihov slučaj od tebe.
020	PRO	023	012	Srce svoje predaj opomeni, svoje uši poučnim rečima.
020	PRO	023	013	Ne uskraćuj kaznu detetu, jer neće da umre ako ga i udariš šibom.
020	PRO	023	014	Tuci ga šibom i dušu mu od Sveta mrtvih spasi.
020	PRO	023	015	O, moj sine, ako ti je srce mudro i moje se srce raduje;
020	PRO	023	016	raduje se nutrina moja, kad ti usne čestito govore.
020	PRO	023	017	Nek ti srce grešnicima ne zavidi, u bogobojaznosti ti povazdan budi.
020	PRO	023	018	Nema sumnje, budućnost postoji, tvoja nada neće propasti.
020	PRO	023	019	Sine moj, poslušaj i mudar budi, svoje srce ti na put usmeri.
020	PRO	023	020	Ne druži se sa onima što se vinom opijaju, sa onima koji žderu meso.
020	PRO	023	021	Jer, osiromašiće i pijanica i izelica, mamurluk će ih obući u dronjke.
020	PRO	023	022	Slušaj oca svoga što te je rodio, majku svoju ne preziri ni kada ostari.
020	PRO	023	023	Istinu kupuj i ne prodaji mudrost, prekor i pouku.
020	PRO	023	024	Jako se raduje otac pravednog sina, ko je rodio mudrog sina uživa u njemu.
020	PRO	023	025	Neka se raduju i otac tvoj i majka tvoja, neka se veseli ona koja te je rodila.
020	PRO	023	026	Srce mi svoje daj, sine moj, i neka ti oči počivaju na putevima mojim.
020	PRO	023	027	Jer bludnica je duboka jama, tuđinka je uzano ždrelo.
020	PRO	023	028	Ona je ko lopov što vreba iz potaje i među muškarcima umnožava neverne.
020	PRO	023	029	Ko to kuka? Ko to ječi? Ko se svađa? Ko to prigovara? Ko ima rane bezrazložne i kome su zakrvavljene oči?
020	PRO	023	030	Onima što se izležavaju kraj vina, onima što idu da probaju vino izmešano.
020	PRO	023	031	Ne gledaj vino dok se rumeni, dok se svetluca u čaši, dok lagano klizi.
020	PRO	023	032	Kao zmija na kraju ujeda, kao otrovnica ubada.
020	PRO	023	033	Čudne će prizore da vide oči tvoje i srce govoriće ludorije.
020	PRO	023	034	Bićeš kao onaj što leži usred mora, kao onaj što leži navrh jarbola.
020	PRO	023	035	[I reći ćeš]: „Udarili su me, a bolestan nisam, tukli su me, osetio nisam. Kada ću se probuditi da ponovo potražim piće?“
020	PRO	024	001	Ne zavidi zlima, ne poželi da si s njima;
020	PRO	024	002	jer u srcu svome smišljaju nasilje, najavljuju usnama nevolju.
020	PRO	024	003	Mudrošću se podiže kuća, a razboritošću je osnovana;
020	PRO	024	004	znanjem su joj sobe napunjene svakim blagom poželjnim i vrednim.
020	PRO	024	005	Čovek ratnik je jak, ali onaj koji zna jača snagu svoju;
020	PRO	024	006	jer ćeš rat dobiti mudrim savetima i pobeda je u mnogim savetnicima.
020	PRO	024	007	Visoka je mudrost nemudrome, on usta svoja ne otvara na sudskim vratima.
020	PRO	024	008	Ko je predan da zlo smišlja nazvaće ga spletkarošem.
020	PRO	024	009	Greh su bezumni naumi i podrugljivac je oduran ljudima.
020	PRO	024	010	Kloneš li u danu nevolje, klonuće i tvoja snaga.
020	PRO	024	011	Spasavaj one koje u smrt vuku, izvlači one što teturaju na pogubljenje.
020	PRO	024	012	Jer, kažeš li – „Ali, mi to nismo znali!“– neće li shvatiti onaj što proniče srca? Neće li znati onaj koji ti život čuva i uzvratiti čoveku po delu njegovom?
020	PRO	024	013	Jedi med, sine moj, jer je zdrav i nepcu je tvome sladak med iz saća.
020	PRO	024	014	Takvo je poznanje mudrosti duši tvojoj ako je pronađeš; tada budućnost postoji i tvoja nada neće propasti.
020	PRO	024	015	Ne vrebaj ko zlikovac u potaji na dom pravednika i konačište njegovo ne ruši.
020	PRO	024	016	Jer padne li pravednik i sedam puta, ustaće, a zlikovac će posrnuti u nevolji.
020	PRO	024	017	Ne raduj se dok se ruši dušmanin tvoj, kad posrne neka ti se srce ne veseli;
020	PRO	024	018	da Gospod to ne vidi i to bude zlo pred njime, pa sa dušmanina povuče svoj gnev.
020	PRO	024	019	Ne žesti se zbog zlotvora, ne zavidi zlikovcima;
020	PRO	024	020	jer budućnost ne pripada zlotvoru, dogoreva svetiljka zlikovcu.
020	PRO	024	021	Boj se Gospoda, sine moj, baš kao i cara; ne druži se s buntovnima;
020	PRO	024	022	jer iznenadna dolazi njihova propast i ko će da sazna svršetak ove dvojice?
020	PRO	024	023	I ovo se tiče mudrih ljudi: Strahota je kad se gleda ko je ko na sudu.
020	PRO	024	024	Naime, ko kaže zlome – „Ti si pravedan!“– ljudi će ga proklinjati, narodi ga prezirati.
020	PRO	024	025	A onima koji ga prekore uživanje će biti, na njih će doći blagoslov dobra.
020	PRO	024	026	Usne voli onaj ko uzvraća pravednim rečima.
020	PRO	024	027	Posao svoj na polju završi, pripremi njivu svoju, a onda izgradi kuću svoju.
020	PRO	024	028	Ne svedoči bez razloga protiv bližnjeg svoga, zar ćeš da obmanjuješ usnama svojim?
020	PRO	024	029	Ne reci – „Kako je on uradio meni, tako ću i ja da uradim njemu. Uzvratiću mu po delu njegovom!“
020	PRO	024	030	Prošao sam pored polja lenštine i pored vinograda bezumnika.
020	PRO	024	031	I gle, u trnje je sve zaraslo, koprivama sve obraslo, zid kameni beše srušen.
020	PRO	024	032	Kada sam to video, srcem sam shvatio, video sam i prihvatio pouku:
020	PRO	024	033	Još malo snova, još malo dremeža, još malo dokono da sklopiš ruke;
020	PRO	024	034	i doći će tvoje siromaštvo kao skitnica i nemaština kao nasilnik.
020	PRO	025	001	I ovo su Solomonove mudre priče koje su prepisali ljudi Jezekije, Judinog cara:
020	PRO	025	002	Božija je slava da sakriva stvari, a caru je slava da stvar istražuje.
020	PRO	025	003	Nebo je visoko, zemlja je duboka, a i srca carska niko ne istraži.
020	PRO	025	004	Ukloni sa srebra zguru i eto ga čanak za kovača:
020	PRO	025	005	ukloni zloga od cara i u pravdi presto njegov utvrđen će biti.
020	PRO	025	006	Pred carem se ne veličaj i ne stoj na mestu velikaša;
020	PRO	025	007	jer je bolje da ti kaže – „Gore dođi!“– nego da te ponizi pred plemićem. A to što su ti oči videle
020	PRO	025	008	ne dovodi žurno na suđenje, jer šta ćeš kada te na kraju posrami bližnji tvoj?
020	PRO	025	009	Reši spor sa bližnjem svojim i tajnu drugoga ne otkrivaj;
020	PRO	025	010	da te ne bi osramotio onaj koji sluša i zao glas ostao na tebi.
020	PRO	025	011	Blagovremeno kazana reč je poput zlatnih jabuka u srebrnim činijama.
020	PRO	025	012	Minđuša zlatna i ukras od čistog zlata je ukor mudrog onome koji sluša.
020	PRO	025	013	Kao studen snega na dan žetve je verni glasnik onom ko ga šalje – osvežava dušu svoga gospodara.
020	PRO	025	014	Poput oblaka i vetra bez kiše čovek je što se hvali darom nedarovanim.
020	PRO	025	015	Strpljivošću se nagovara vladar, a i jezik blagi može kost da slomi.
020	PRO	025	016	Kad nađeš med, jedi dok se ne najedeš, jer ćeš ga povratiti ako se prejedeš.
020	PRO	025	017	Neka ti je noga retko u kući bližnjeg tvoga, da te se ne zasiti i ne zamrzi te.
020	PRO	025	018	Poput buzdovana, mača i strele oštre je čovek koji svedoči protiv bližnjeg svoga, a lažov je.
020	PRO	025	019	Zub pokvaren i klecava noga je poverenje u izdajnika u danu nevolje.
020	PRO	025	020	Kao čovek što haljinu skida po zimskome danu i kao sirće na šalitri, takav je onaj koji pesme peva srcu žalosnome.
020	PRO	025	021	Ako je tvoj neprijatelj gladan, nahrani ga, i ako je žedan, napoj ga vodom.
020	PRO	025	022	Jer ako tako činiš, zgrnućeš žar ugljeni na njegovu glavu, a Gospod će da ti plati.
020	PRO	025	023	Severac kišu donosi, a jezik ogovarački srdita lica.
020	PRO	025	024	Bolje je sedeti na uglu krova nego sa ženom svadljivom u zajedničkoj kući.
020	PRO	025	025	Što je studena voda duši iznurenoj, to je dobra vest iz daleke zemlje.
020	PRO	025	026	Zamućen izvor i bunar zarušeni je pravednik što tetura pred nepravednikom.
020	PRO	025	027	Nije dobro preždrati se meda i ljudima na čast nije da čast svoju traže.
020	PRO	025	028	Grad provaljen i bez zida je čovek koji ne zna sebe samog da obuzda.
020	PRO	026	001	Kao sneg leti i kiša o žetvi, tako čast ne stoji bezumnom.
020	PRO	026	002	Kao kad prhne vrabac i lasta kad odleti, tako i kletva ne stiže bez povoda.
020	PRO	026	003	Bič je za konja, uzde za magarca, a batina za leđa bezumnog.
020	PRO	026	004	Ne uzvraćaj bezumnome po bezumlju njegovome, da i sam ne bi bio njemu nalik.
020	PRO	026	005	Uzvrati bezumnome po bezumlju njegovome, da sam sebi ne bi bio mudar.
020	PRO	026	006	Noge svoje sam saseca, nasiljem se podnapija ko poruku šalje rukama bezumnog.
020	PRO	026	007	Kako noge vise oduzetom, takva je mudra priča u ustima bezumnoga.
020	PRO	026	008	Kamen u praćku veže ko bezumnom počast daje.
020	PRO	026	009	Trnova grana u ruci pijanca je mudra priča u ustima bezumnoga.
020	PRO	026	010	Poput strelca što ranjava koga stigne, takav je čovek što unajmljuje bezumnika i onaj što unajmljuje prolaznika.
020	PRO	026	011	Vraća se pas na svoju bljuvotinu kao što se i bezumnik vraća bezumlju svome.
020	PRO	026	012	Vidiš li čoveka koji misli za sebe da je mudar? Više je nade za bezumnika nego za njega!
020	PRO	026	013	Lenština govori: „Lav je na ulici! Lav je nasred trga!“
020	PRO	026	014	Na šarkama okreću se vrata, a lenština na krevetu svome.
020	PRO	026	015	Lenština umače ruku u čanak, ali je preumoran da ustima svojim je prinese.
020	PRO	026	016	Samom sebi lenština je mudriji od sedmorice što razborito odgovaraju.
020	PRO	026	017	Psa za uši hvata ko se u prolazu ljuti zbog tuđe rasprave.
020	PRO	026	018	Kao mahnitavi što baklje, strele i smrt seje,
020	PRO	026	019	takav je čovek što vara bližnjeg svoga, pa još kaže: „Nisam li se našalio?!“
020	PRO	026	020	Kada nema drva i vatra se gasi, kada nema klevetnika i svađa se stiša.
020	PRO	026	021	Ugalj je za žeravicu i drvo za vatru, a čovek svađalica da potpali svađu.
020	PRO	026	022	Reči klevetnika su kao poslastice što u stomak klize.
020	PRO	026	023	Posrebrena grnčarija – to su usne uglađene i zlo srce.
020	PRO	026	024	Onaj koji mrzi skriva se usnama svojim, a u sebi sakuplja prevaru.
020	PRO	026	025	Ne veruj čoveku umilnog glasa kome je u srcu sedmostruka gadost.
020	PRO	026	026	On se skriva, mržnju prikriva, ali će se razotkriti u zboru pokvarenost njegova.
020	PRO	026	027	Ko jamu kopa, sam u nju pada i ko kamen valja, na njega se svalja.
020	PRO	026	028	Lažljiv jezik mrzi one koje drobi i usta laskava ruševine prave.
020	PRO	027	001	Ne hvali se sutrašnjim danom, jer ne znaš šta donosi taj dan.
020	PRO	027	002	Drugi nek te hvali, a ne ti sebe samog; neznanac, a ne usne tvoje.
020	PRO	027	003	Težak je kamen i pesak je težak, ali od oboje je teži bezobrazluk bezočnoga.
020	PRO	027	004	Okrutan je bes, srdžba je goropadna i sa ljubomorom ko da se suoči?
020	PRO	027	005	Javni ukor je bolji od tajne ljubavi.
020	PRO	027	006	Pouzdanije su modrice od onoga koji te voli od mnogih poljubaca onoga koji te mrzi.
020	PRO	027	007	Sita duša saće meda gazi, a gladnoj je duši slatko i sve gorko.
020	PRO	027	008	Poput ptice proterane iz gnezda, takav je i čovek proteran iz svog zavičaja.
020	PRO	027	009	Ulje i miris dragi su srcu i sladak je prijatelj koji od srca savetuje.
020	PRO	027	010	Ne napuštaj prijatelja i prijatelja svog oca; ne odlazi u dom svoga brata na dan svoje nevolje; bolji je sused koji je blizu, nego brat koji je daleko.
020	PRO	027	011	Mudar budi, sine moj, i srce mi razveseli, pa da mogu podrugljivcu rečju da uzvratim.
020	PRO	027	012	Obazriv čovek primeti nevolju, pa se skrije, a lakoverni idu dalje i budu kažnjeni.
020	PRO	027	013	Uzmi haljinu onome što jamči za tuđinca, i zalog mu uzmi kad jamči za tuđinku.
020	PRO	027	014	Ko od ranog jutra svoga bližnjeg blagosilja na sav glas, to će mu se računati kao kletva.
020	PRO	027	015	Žena svadljiva je poput stalnog prokišnjavanja po kišnom danu.
020	PRO	027	016	Ko nju obuzdava, vetar obuzdava i kao da drži ulje u desnici.
020	PRO	027	017	Gvožđe se o gvožđe oštri, a čovek se oštri o čoveka.
020	PRO	027	018	Od smokvinog ploda ješće ko se za nju brine; poštovan će biti onaj koji štiti svoga gospodara.
020	PRO	027	019	Kao što se lice odslikava u vodi tako se i srce čoveka u čoveku vidi.
020	PRO	027	020	Kao što su i Svet mrtvih i trulež mrtvih nezasiti, tako su nezasite i oči čoveka.
020	PRO	027	021	Topionica je za srebro i peć je za zlato, a čovek se iskušava pohvalama koje prima.
020	PRO	027	022	Istucaš li tučkom nerazumnog sa prekrupom u avanu, njegova se ludost neće skinuti sa njega.
020	PRO	027	023	Svoje stado dobro pazi, pobrini se dobro za krda svoja;
020	PRO	027	024	jer imetak ne traje doveka, a ni kruna kroz sva pokolenja.
020	PRO	027	025	Kosi se trava da nova nikne, sakupi se seno po brdima;
020	PRO	027	026	jagnjad te oblače, a jarcima plaćaš za polja.
020	PRO	027	027	Tad imaš obilje kozjeg mleka sebi za hranu, za hranu ukućana, za život sluškinja svojih.
020	PRO	028	001	Nepravednik beži, a niko ga ne goni, a pravednik je kao lavić hrabar.
020	PRO	028	002	Zemlja zbog prestupa ima mnoge glavare, ali traje dugo sa čovekom poučenim i razumnim.
020	PRO	028	003	Siromah koji ubogoga tlači je kao pljusak koji nosi, a roda ne donosi.
020	PRO	028	004	Zlog hvale oni koji Zakon zaboravljaju, a na njih su kivni oni koji Zakon čuvaju.
020	PRO	028	005	Zlotvori ne shvataju pravdu, a sve razume onaj što Gospoda traži.
020	PRO	028	006	Bolji je i siromah koji časno živi od bogataša što nečasno živi.
020	PRO	028	007	Razuman je sin koji Zakon drži, a svog oca sramoti onaj što se druži s izelicama.
020	PRO	028	008	Ko imetak sebi zgrće od kamate i zelenaštva, sakuplja onome koji je milostiv ubogima.
020	PRO	028	009	Uho svoje ko odvrati i ne sluša Zakon, njegova je molitva odvratna.
020	PRO	028	010	U svoju će jamu pasti ko zavodi pravedne na put zla, a dobro će besprekorni da naslede.
020	PRO	028	011	Bogati je sebi samom mudar, ali ga razumni siromah istražuje pomno.
020	PRO	028	012	Velika je slava u radosti pravednika, a kada se zli osile, čovek se sakriva.
020	PRO	028	013	Ko sakriva sagrešenja svoja, nema mu napretka; pomilovan biva ko se zbog njih kaje i odriče ih se.
020	PRO	028	014	Blažen li je čovek što je stalno na oprezu, a u zlo će pasti onaj što je srce svoje skamenio.
020	PRO	028	015	Lav što riče, medved raspomamljen, takav je i zlobni vladar ubogom narodu.
020	PRO	028	016	Golemi je iznuđivač nerazborit vladar, a ko se gnuša iznuđenog dobitka produžava svoje dane.
020	PRO	028	017	Krvoprolićem opterećen čovek hrli jami i neka mu niko ne pomogne.
020	PRO	028	018	Izbavljen će biti onaj što besprekorno živi, a u trenu pašće onaj što nečasno živi.
020	PRO	028	019	Izobilje hrane ima onaj koji svoju zemlju radi, a izobilje siromaštva onaj koji teži bezvrednim stvarima.
020	PRO	028	020	Veran će čovek obilno biti blagosloven, a nekažnjeno neće proći ko srlja da se obogati.
020	PRO	028	021	Strahota je kad se gleda ko je ko, jer će čovek da sagreši i za parče hleba.
020	PRO	028	022	Škrtica srlja da se obogati, a i ne zna da mu stiže oskudica.
020	PRO	028	023	Veću blagonaklonost naposletku nalazi onaj koji kori čoveka nego onaj koji laska jezikom.
020	PRO	028	024	Ko potkrada majku svoju i oca svojega, pa još kaže da tu greha nema, taj se druži sa dželatom.
020	PRO	028	025	Bahat čovek otpočinje svađu, a napreduje ko se uzda u Gospoda.
020	PRO	028	026	Bezuman je čovek što veruje srcu svome, a ko mudro živi izbavljen će biti.
020	PRO	028	027	Nema oskudice ko siromahu pruža, a ko sa njega skreće pogled prepun je prokletstva.
020	PRO	028	028	Kada se osile zlikovci, svako se sklanja, a kada stradaju, množe se pravednici.
020	PRO	029	001	Kada tvrdoglavi još više otvrdoglavi uprkos karanju, slomiće se nenadano i neće mu biti leka.
020	PRO	029	002	Kad se množe pravednici, narod se raduje, a kad zlikovac zavlada, narod uzdiše.
020	PRO	029	003	Oca svog raduje čovek koji voli mudrost, a s bludnicom ko se druži, imetak svoj ruži.
020	PRO	029	004	Car po pravdi zemlju gradi, a gramzivi tlačitelj je razgrađuje.
020	PRO	029	005	Čovek što laska bližnjem svome mrežu širi nogama njegovim.
020	PRO	029	006	U grehu je zamka zlikovačka, a pravednik kliče i veseli se.
020	PRO	029	007	Pravednik razume slučaj siromaha, a nepravednik za tu stvar ne mari.
020	PRO	029	008	Podsmevači grad razjare, a mudri stišavaju gnev.
020	PRO	029	009	Kad se mudar čovek sudi s čovekom nemudrim, ljutio se ilʼ smejao, počinka mu nema.
020	PRO	029	010	Krvnici mrze čoveka bez mane, a pravedni mu dušu štite.
020	PRO	029	011	Svu ćud svoju istresa bezumnik, a mudar se povlači i stišava.
020	PRO	029	012	Vladar koji sluša laži imaće za sluge sve same zlikovce.
020	PRO	029	013	I siromahu i tlačitelju jedno je zajedničko: obojici Gospod prosvetljuje oči.
020	PRO	029	014	Doveka će stajati presto cara što ubogom sudi po istini.
020	PRO	029	015	Šiba prekora donosi mudrost, a dete raspušteno sramoti svoju majku.
020	PRO	029	016	Kad se zlobnici umnožavaju, umnožavaju se i gresi, ali će pravednici gledati njihovu propast.
020	PRO	029	017	Opomeni svoga sina i doneće ti spokoj, i doneće radost duši tvojoj.
020	PRO	029	018	Gde viđenja nema, narod se razuzda; a kako je blagosloven čovek što se pouke drži!
020	PRO	029	019	Rečima se ne popravlja sluga, jer ako ih i razume, on se ne odaziva.
020	PRO	029	020	Vidiš li čoveka brzopletog u govoru? Više je nade za bezumnog nego za njega.
020	PRO	029	021	Ko svom sluzi od malena povlađuje za nevolju kraj mu sprema.
020	PRO	029	022	Razjareni svađu započinje, goropadni obiluje gresima.
020	PRO	029	023	Bahatost unižava čoveka, a ponizni zavređuje čast.
020	PRO	029	024	Ko se druži sa lopovom mrzi dušu svoju, jer on čuje kletvu, ali je prećuti.
020	PRO	029	025	Strah čoveku zamku postavlja, a zbrinut je onaj što se u Gospoda uzda.
020	PRO	029	026	Mnogi traže vladarevu naklonost, ali od Gospoda je pravda za čoveka.
020	PRO	029	027	Nepravednik je mrzak pravednicima, a zlobnicima je mrzak čovek čestitog života.
020	PRO	030	001	Poruke Agura, Jekajevog sina, proroštvo ovog čoveka kazano Itilu, Itilu i Ukalu.
020	PRO	030	002	„Elem, ja sam prostiji od bilo koga i nemam pameti ljudske;
020	PRO	030	003	nisam se poučio mudrosti i znanje Svetog nemam.
020	PRO	030	004	Ko se to uspeo na nebesa pa sišao? Ko je sabrao vetar u šake svoje? Ko je to uvio vode u plašt? Ko je postavio sve zemljine krajeve? Kako mu je ime i kako mu se sin zove, znaš li?
020	PRO	030	005	Svaka je Božija reč oprobana. On je štit onima koji u njemu utočište nalaze.
020	PRO	030	006	Ne dodaji rečima njegovim da te ne bi prekorio, da se ne bi pokazalo da si lažov.
020	PRO	030	007	Dve stvari od tebe tražim, ne uskrati mi ih dok sam živ:
020	PRO	030	008	beskorisnu, lažljivu reč od mene udalji; ne daj mi siromaštva i bogatstva, daj mi hleba da jedem tek da se najedem;
020	PRO	030	009	da se ne bih zasitio, pa se odrekao i rekao’Ko je Gospod?’ Ili da ne bih osiromašio, pa krao i ružio ime Boga svoga.
020	PRO	030	010	Ne kleveći slugu gospodaru njegovom da te ne bi proklinjao, pa bi kriv bio.
020	PRO	030	011	Neki soj proklinje oca svoga i majku svoju ne blagosilja.
020	PRO	030	012	Neki je soj sebi samom čist pa od izmeta svog ostaje neopran.
020	PRO	030	013	O, kako neki soj uzdiže oči i kako mu je pogled nadmen!
020	PRO	030	014	Nekom su soju zubi ko mačevi a vilice ko noževi, da sa zemlje prožderu uboge i nesrećnike ljudskog roda.
020	PRO	030	015	Pijavica ima dve ćerke – Daj i Daj. Tri su stvari nezasite i četiri nikada ne kažu’Dosta!’:
020	PRO	030	016	Svet mrtvih, jalova utroba, zemlja vode nikad sita i vatra što ne kaže’Dosta!’
020	PRO	030	017	Oko što se ocu ruga i prezire poslušnost majci, iskljucaće potočni gavrani i poješće orlići.
020	PRO	030	018	Tri su mi stvari začuđujuće i četiri su mi nepoznate:
020	PRO	030	019	orlov let po nebesima, puzanje zmije po steni, plovidba lađe posred mora i put muškarca sa devojkom.
020	PRO	030	020	A put žene preljubnice je ovakav: ona jede, obriše usta pa kaže:’Nikakvo zlo nisam uradila!’
020	PRO	030	021	Pod tri stvari zemlja se potresa i četiri ne može da nosi:
020	PRO	030	022	slugu kada se zacari, budalu kad je sita hleba,
020	PRO	030	023	nevoljenu, a udatu ženu, i sluškinju kad zameni gazdaricu svoju.
020	PRO	030	024	Četiri su stvora malena na zemlji, a opet su preko mere učinjena mudrim:
020	PRO	030	025	mravi, nejak narod, ali leti sebi pripremaju hranu;
020	PRO	030	026	damani, nejak narod, ali dom svoj na stenama prave;
020	PRO	030	027	skakavci, iako bez cara, alʼ svi lete u poretku;
020	PRO	030	028	gušter, iako ga s obe ruke hvataš, eno ga u odajama carskim.
020	PRO	030	029	Tri su stvora koraka ponosnog i četiri što otmeno gaze:
020	PRO	030	030	lav, od svih zveri jači, ni pred čim ne uzmiče;
020	PRO	030	031	petao kada se šepuri, jarac i car sa vojskom pored sebe.
020	PRO	030	032	Ako si budalast bio sebe uzdižući, ako li si spletkario, ruku na usta stavi.
020	PRO	030	033	Jer kada se mleko bućka, nastaje maslo; i kada se nos istrlja, krv procuri; a kada bes uskipi, to donosi svađu.“
020	PRO	031	001	Poruke cara Lemuila, proroštva kojim ga je poučila njegova majka:
020	PRO	031	002	„Čuj, sine moj! Čuj, sine utrobe moje! Čuj, sine zaveta mojih!
020	PRO	031	003	Ne daj svoju snagu ženama, ni puteve svoje onima što ruše careve.
020	PRO	031	004	Nije za careve, Lemuilo, nije za careve da piju vino i za vladare sklonost žestokom piću.
020	PRO	031	005	Da ne bi uz piće zaboravili šta su odredbe, pa onda uskratili pravo svim ojađenima.
020	PRO	031	006	Žestoko piće ostavi za umirućeg i vino za unesrećenu dušu.
020	PRO	031	007	Neka takav pije, neka zaboravi svoju bedu i svog jada neka se ne seća.
020	PRO	031	008	Govori umesto bezglasnog i zastupaj sve ljude koji umiru.
020	PRO	031	009	Govori i sudi pravedno, odbrani pravo siromaha i ubogog.“
020	PRO	031	010	Ko da nađe čestitu ženu? Takva vredi mnogo više od dragulja.
020	PRO	031	011	U nju se pouzdaje srce njenog muža i neće ostati bez dobitka.
020	PRO	031	012	Dobro, a ne zlo ona mu čini kroz sve dane života svoga.
020	PRO	031	013	Prihvata se vune i lana pa uživa u radu ruku svojih.
020	PRO	031	014	Ona je poput trgovačkih galija, jer izdaleka donosi sebi hleba.
020	PRO	031	015	Diže se dok je još mrklo, hranu deli ukućanima i poslove sluškinjama svojim.
020	PRO	031	016	Razgleda njivu pa je kupi, od zarade svojih ruku sadi vinograd.
020	PRO	031	017	Odvažno se prihvata posla i mišice svoje jača.
020	PRO	031	018	Uviđa da dobro zarađuje i svetiljka joj se po noći ne gasi.
020	PRO	031	019	Rukama se preslice dohvata, dlanovima prihvata vreteno.
020	PRO	031	020	Siromahu otvara šaku, ruke pruža ubogome.
020	PRO	031	021	Ne strahuje za ukućane kada je sneg, jer svi u domu nose dvostruku odeću.
020	PRO	031	022	Pokrivače sebi šije i odeću od tankoga platna i skerleta.
020	PRO	031	023	Poznaje se njen muž na vratima kada sedi sa starešinama zemlje.
020	PRO	031	024	Ona šije lanene košulje i prodaje ih, pojasevima snabdeva trgovce.
020	PRO	031	025	Oblači se u čast i u diku i smeje se danu što dolazi.
020	PRO	031	026	Mudro otvara usta svoja, a na jeziku su joj pouke istine.
020	PRO	031	027	Nadgleda kako joj ukućani žive i ne jede hleb u dokolici.
020	PRO	031	028	Sinovi njeni se dižu i blagosiljaju je, a njen je muž hvali:
020	PRO	031	029	„Čestite su mnoge žene ali ti ih sve nadmašuješ!“
020	PRO	031	030	Dopadljivost je zavodljiva i lepota je prolazna, ali će hvaljena biti žena koja se Gospoda boji.
020	PRO	031	031	Podajte joj nešto od ploda njenih ruku i neka je na vratima [grada] hvale dela njena!
#
# BOOK	021	ECC	Ecclesiastes	Knjiga propovednikova
021	ECC	001	001	Reči propovednika, Davidovog sina i cara u Jerusalimu:
021	ECC	001	002	Prolaznost nad prolaznošću – vajka se propovednik – prolaznost nad prolaznošću! Sve je prolazno!
021	ECC	001	003	U čemu je korist ljudima od sveg njihovog truda kojim se upinju pod kapom nebeskom?
021	ECC	001	004	Pokolenje dolazi, pokolenje odlazi, a zemlja traje doveka.
021	ECC	001	005	Sunce izlazi, sunce zalazi, žuri na svoje mesto odakle izlazi.
021	ECC	001	006	Vetar ide na jug i kruži na sever, kovitla li kovitla, da se ponovo kružeći vrati.
021	ECC	001	007	Sve reke u more teku, a more nije puno; i tamo odakle teku reke, vraćaju se da opet teku.
021	ECC	001	008	Sve je to zamorno i niko to ne može da iskaže. Oko se nije nagledalo i uho se nije zasitilo slušanja.
021	ECC	001	009	Jer šta se već zbilo, opet će da se zbude; i šta se radilo, opet će da se radi. Baš ništa novo nema pod kapom nebeskom.
021	ECC	001	010	Zar ima nečeg da neko kaže: „Vidi, ovo je novo.“Već od davnina, pre nas toga je bilo.
021	ECC	001	011	Nema sećanja na ono prošlo, kao što nema sećanja kod onih koji tek dolaze na ono što još nije došlo.
021	ECC	001	012	Ja, propovednik, bio sam car izrailjski u Jerusalimu.
021	ECC	001	013	Elem, srcem sam se predao proučavanju i mudrom istraživanju svega što se zbiva pod nebesima. A to je tegoban zadatak koji je Bog dao ljudima da se njime bave.
021	ECC	001	014	Posmatrao sam sva dela koja se čine pod kapom nebeskom – i gle – sve je prolazno i jurenje vetra!
021	ECC	001	015	Ono što je krivo ne može da se ispravi i ono čega nema ne može da se izbroji.
021	ECC	001	016	Kazao sam svome srcu: „Gle! Postao sam daleko mudriji od svih koji su pre mene vladali Jerusalimom, i srce mi se nagledalo tolike mudrosti i znanja.“
021	ECC	001	017	Srcem sam se predao upoznavanju mudrosti, a upoznao sam i bezumlje i glupost. Shvatio sam – i to je jurenje vetra.
021	ECC	001	018	Jer, gde je mnogo mudrosti, mnogo je i strepnje, i muku gomila ko gomila znanje.
021	ECC	002	001	Kazao sam u svom srcu: „Hajde da oprobam uživanje, da dobro uživam.“Ali, gle, i to je prolazno!
021	ECC	002	002	Za smeh sam kazao: „Budalast je“; i za uživanje: „Koja mu je svrha?“
021	ECC	002	003	Duboko sam razmišljao o zadovoljstvu tela u vinu – dok mi je srce mudrošću vođeno bilo – o prihvatanju bezumlja, dok ne otkrijem kakva je korist ljudima od onoga što rade pod nebesima za malo dana života svoga.
021	ECC	002	004	Velike sam stvari sebi napravio: izgradio sam kuće, vinograde zasadio.
021	ECC	002	005	Uredio sam vrtove i parkove, u njima posadio razno voće.
021	ECC	002	006	Napravio sam jezera sa vodom za natapanje mlade šume.
021	ECC	002	007	Doveo sam sluge i sluškinje, pored onih koji su mi pripadali po rođenju u kući. Imao sam stoke, mnoga krda i stada, više od svih koji su pre mene vladali u Jerusalimu.
021	ECC	002	008	Nakupio sam i srebro, zlato, blago od careva i okolnih oblasti. Obezbedio sam pevače, pevačice, uživanja ljudska i mnoge žene.
021	ECC	002	009	Postao sam moćan, uzvisio sam se više od svih svojih prethodnika u Jerusalimu, a i dalje sam bio mudar:
021	ECC	002	010	Svojim očima nisam uskratio nijednu želju i srcu nisam uskratio nijedno uživanje. Jer, srce se moje radovalo u svim mojim poduhvatima i to mi je bila nagrada za sav trud moj.
021	ECC	002	011	A onda sam razmišljao o svim svojim delima koje sam preduzeo svojeručno, o trudu koji sam uložio. I gle, sve je prolazno i jurenje vetra, bez koristi pod kapom nebeskom!
021	ECC	002	012	Zatim sam se posvetio razmišljanju o mudrosti, bezumlju i gluposti. Šta više da uradi carev naslednik nakon onog što je već urađeno?
021	ECC	002	013	Shvatio sam da je mudrost bolja od gluposti kao što je svetlost bolja od tame.
021	ECC	002	014	Mudrome su oči na glavi, a bezumnik u tami hoda. Ali sam naučio i ovo: obojicu zadesi ista sudbina.
021	ECC	002	015	I kazao sam u svom srcu: „Sudbina bezumnika će i mene zadesiti, pa čemu onda tolika moja mudrost?“Još sam se vajkao u svom srcu: „I to je prolazno!“
021	ECC	002	016	Jer sećanje na mudroga ne traje duže od sećanja na bezumnoga, jer će se sve zaboraviti u danima koji stižu. I – avaj – mudri će umreti baš kao i bezumnik!
021	ECC	002	017	I tako mi je život omrznuo i ono što se pod kapom nebeskom radi postalo mi je mučno. Jer, sve je prolazno i jurenje vetra.
021	ECC	002	018	Da, omrznuo sam sav svoj mukotrpan rad i trud pod kapom nebeskom, jer ga ostavljam svome nasledniku.
021	ECC	002	019	I ko zna hoće li on mudar ili lud da bude? Tek, naslediće sav moj trud koji sam uložio i u kom sam mudar bio pod kapom nebeskom. Ali i to je prolazno.
021	ECC	002	020	Počeo sam da očajavam u srcu nad svim uloženim trudom pod kapom nebeskom.
021	ECC	002	021	Jer, neko se trudio mudro, sa znanjem i veštinom, i prepušta to onome ko nema udela u tome. Baš je i to prolazno i zlo je veliko.
021	ECC	002	022	Šta vrede čoveku sav njegov trud i napor njegovog srca kojima mukotrpno radi pod kapom nebeskom?
021	ECC	002	023	Jer, muči se sve svoje dane i strepi zbog svojih obaveza, pa mu ni noću srce ne miruje. I to je prolazno.
021	ECC	002	024	Ništa bolje nema za čoveka nego da jede i pije, da mu duša uživa dobro njegovog truda. Naime, shvatio sam da je i to iz ruke Božije.
021	ECC	002	025	A ko je to jeo i ko se nauživao mimo njega?
021	ECC	002	026	Jer [Gospod] svakome bogougodniku daje mudrost, znanje i radovanje. Grešniku daje zadatak da sabira, da skuplja i to da bogougodniku. A to je prolazno i jurenje vetra.
021	ECC	003	001	Sve ima svoje doba i svaka stvar pod nebesima ima prikladno vreme:
021	ECC	003	002	vreme rađanja i vreme umiranja; vreme sađenja i vreme vađenja posađenog;
021	ECC	003	003	vreme ubijanja i vreme lečenja; vreme rušenja i vreme građenja;
021	ECC	003	004	vreme plakanja i vreme smejanja; vreme žaljenja i vreme igranja;
021	ECC	003	005	vreme razbacivanja kamenja i vreme sakupljanja kamenja; vreme grljenja i vreme rastajanja;
021	ECC	003	006	vreme traganja i vreme mirenja sa gubitkom; vreme čuvanja i vreme bacanja;
021	ECC	003	007	vreme cepanja i vreme ušivanja; vreme ćutanja i vreme govora;
021	ECC	003	008	vreme ljubavi i vreme mržnje; vreme rata i vreme mira.
021	ECC	003	009	I kakva je korist trudbeniku od njegovog truda?
021	ECC	003	010	Posmatrao sam posao koji je Bog dao ljudima da se njime bave.
021	ECC	003	011	Naime, sve je predivno stvorio u prikladno vreme. Čak im je i večnost stavio u srca, ali ljudi ne mogu da dokuče dela koja Bog čini od početka do svršetka.
021	ECC	003	012	Otkrio sam da za njih ništa bolje nema nego da se raduju i čine dobro sav svoj život;
021	ECC	003	013	da svi ljudi jedu i piju, da uživaju korist truda svoga. I to je Božiji dar.
021	ECC	003	014	Saznao sam da sve što Bog čini ostaje doveka, da tome ništa ne može da se doda i da od toga ništa ne može da se oduzme, da sve što Bog čini jeste da bi ga se ljudi bojali.
021	ECC	003	015	I sve što je bilo, jeste i sada, i sve što će tek da bude, već je bilo, a Bog traži ono što je minulo.
021	ECC	003	016	Još sam video pod kapom nebeskom: da na mestu pravde stoji nepravednost i na mestu pravednosti stoji nepravednost.
021	ECC	003	017	Kazao sam u svom srcu: „Bog će da sudi i pravedniku i nepravedniku, jer postoji prikladno vreme, za svaku stvar i delo svako.“
021	ECC	003	018	Još sam kazao u svom srcu u vezi ljudi: „Bog ih iskušava, da uvide da su kao stoka, baš oni sami.“
021	ECC	003	019	Jer, sudbina ljudi i sudbina stoke je jednaka sudbina: umiru i oni, a umire i ona. U svima je isti dah i čovek nije bolji od stoke. Da, jer sve je prolazno.
021	ECC	003	020	Na isto mesto svi odlaze, jer su svi iz prašine i svi se u prašinu vraćaju.
021	ECC	003	021	Ko zna odlazi li gore duh ljudi, a duh stoke odlazi li dole, u zemlju?
021	ECC	003	022	Shvatio sam da za ljude nema boljeg nego da se raduju u svom poslu, jer to im je dano. Elem, ko će ih vratiti da vide kako će nakon njih biti?
021	ECC	004	001	Opet sam razmišljao o svem tom tlačenju koje se čini pod kapom nebeskom: I gle, suze potlačenih, a za njih nema tešitelja! Nema tešitelja za one pod silom ruke tlačitelja.
021	ECC	004	002	Hvalio sam mrtve, one već preminule više nego žive, koji su još u životu.
021	ECC	004	003	I od jednih i od drugih bolje je onome ko se rodio nije, onome koji nije video zlodelo koje se čini pod kapom nebeskom.
021	ECC	004	004	Elem, razmišljao sam o svakom trudu, svakoj veštini u poslu: zbog toga svako zavidi bližnjemu svome. A i to je prolazno i jurenje vetra.
021	ECC	004	005	Bezumnik prekrsti svoje ruke i onda jede sebe samog.
021	ECC	004	006	Bolja je jedna puna šaka, a u miru nego obe pune šake u muci i jurenju vetra.
021	ECC	004	007	Opet sam razmišljao o prolaznosti pod kapom nebeskom:
021	ECC	004	008	Čovek samac, bez druga, bez sina i brata pored sebe, ali nema kraja njegovom mukotrpnom radu. Oči mu nikada nisu site blaga, pa se vajka: „Za koga ja to radim, duši svojoj uskraćujem sreću?“I to je prolazno i tegoban je zadatak.
021	ECC	004	009	Dvojici je bolje nego jednom, jer imaju dobru korist od svog truda.
021	ECC	004	010	Jer, padne li jedan, drug njegov će ga podignuti. I jao onom koji padne, a nema druga da ga podigne!
021	ECC	004	011	Elem, toplo im je kad leže udvoje, a kako će se jedan ugrejati?
021	ECC	004	012	I ako neko nadvlada jednoga, dvojica mogu tog da nadvladaju. Tek, trostruko se uže ne iskida brzo.
021	ECC	004	013	Bolji je siromašan, a mudar mladić, od budalastog i ostarelog cara što se više ne da savetovati.
021	ECC	004	014	Jer on je izašao iz zatvora i zacario se, a u svom se carstvu rodio kao siromah.
021	ECC	004	015	Posmatrao sam sve živo što hoda pod kapom nebeskom i video da pristaju uz ovog drugog, uz mladića koji će ga naslediti.
021	ECC	004	016	Nebrojeni je sav taj narod, svi koji su bili pred njima. Ali oni što dolaze posle neće mu se radovati. I to je prolazno i jurenje vetra.
021	ECC	005	001	Pazi na svoje korake kada ideš u Dom Božiji. Pristupi da slušaš, jer je to bolje od žrtve bezumnika što ne znaju da zlo čine.
021	ECC	005	002	Ne brzaj ustima, ne srljaj srcem pred Boga sa rečima, jer je Bog na nebesima, a ti si na zemlji. Zato ne govori mnoge reči.
021	ECC	005	003	Jer san dolazi od obilja rada, a glas bezumnika od obilja reči.
021	ECC	005	004	A kada daš zavet Bogu, ne oklevaj da ga ispuniš, jer Bogu nisu mili bezumnici. Ispuni šta si se zavetovao.
021	ECC	005	005	Bolje je i da se ne zavetuješ nego da se zavetuješ, a ne ispuniš.
021	ECC	005	006	Ne daj svojim ustima da te u greh vode i ne reci pred vesnikom Božijim: „Ovo je bila nesmotrenost!“Zašto da se Bog gnevi na tebe i uništi delo ruku tvojih?
021	ECC	005	007	Jer kao što je prolaznost u obilju snova, tako je i u mnogim rečima. Zato – Boga se boj!
021	ECC	005	008	Ako u okolnim oblastima vidiš da se tlači siromah i izvrću pravo i pravičnost, ne čudi se toj stvari. Jer i nad visokim ima ko je viši, a nad njima bdije uzvišeniji.
021	ECC	005	009	Dobrobit od zemlje je za svakog, jer i samom caru se služi od njive.
021	ECC	005	010	Ko god voli srebro, srebrom neće biti zadovoljan; ni zaradom onaj što bogatstvo voli. I to je prolazno.
021	ECC	005	011	Gde je mnogo imovine, mnogo je i onih što je troše. U čemu je onda dobit njenim gazdama osim što je svojim očima gledaju?
021	ECC	005	012	Trudbeniku je sladak san bilo da je malo ili mnogo jeo; a bogatstvo bogatome miran san ne pruža.
021	ECC	005	013	Video sam da pod kapom nebeskom postoji zlo golemo: bogatstvo nagomilano za bedu vlasniku svome.
021	ECC	005	014	Elem, propalo je to bogatstvo u poslovima lošim, pa takav rođenom sinu ništa ne ostavlja u rukama svojim.
021	ECC	005	015	Kakav je iz majčine utrobe izašao – go – vratiće se kakav je i došao. I ništa u rukama svojim od svog truda neće uzeti i poneti.
021	ECC	005	016	I ovo je zlo golemo: kakav je došao, takav će i otići. I u čemu je korist za njega što se mučio u vetar?
021	ECC	005	017	Stvarno, jeo je sumoran kroz sve dane svoje, uznemiren, veoma bolestan i srdit.
021	ECC	005	018	Eto, video sam nešto dobro i korisno za čoveka: da jede i pije, da uživa dobro sveg svog truda kojim se muči pod kapom nebeskom za malo dana svog života koje mu je Bog dao da su njegovi.
021	ECC	005	019	Svakom čoveku kome je Bog dao imetak i bogatstvo, dao je i ovlašćenje da od toga jede, da primi svoju nagradu i bude srećan u svom trudu – i to je Božiji dar.
021	ECC	005	020	Jer, on se ne seća često dana svog života, jer ga Bog zaokuplja radostima njegovog srca.
021	ECC	006	001	Postoji za ljude još jedno veliko zlo koje sam video pod kapom nebeskom:
021	ECC	006	002	Nekome Bog da imetak, bogatstvo, čast, pa mu duši ništa ne manjka što poželi. Ali mu Bog ne daje da uživa, da jede od toga, već tuđinac jede. To je prolazno i teška je bolest.
021	ECC	006	003	Da neko ima stotinu sinova, da živi mnoge godine, da je mnogo dana njegovih godina – čak i groba ne imao, a duša mu se nije nasitila blagostanja – onda tvrdim da je i mrtvorođenče bolje od njega.
021	ECC	006	004	Jer, ono je uzalud rođeno, u tamu je otišlo i tama mu ime pokriva.
021	ECC	006	005	Nije videlo sunca i ne zna za njega, a počiva bolje nego onaj drugi;
021	ECC	006	006	koji, sve da živi i dvaput po hiljadu godina, ne uživa u svome imetku. Najzad, ne idu li svi na isto mesto?
021	ECC	006	007	Sav je čovekov trud za njegova usta, ali mu opet duša nije sita.
021	ECC	006	008	Po čemu je mudrom bolje od bezumnog, i šta ima siromašak koji ume da se vlada pred ljudima?
021	ECC	006	009	Bolje je ono što oči gledaju nego ono za čim duša žudi, jer je i to prolazno i jurenje vetra.
021	ECC	006	010	Ono što se zbilo određeno je i bilo, i zna se šta je čovek: ne može da se spori sa jačim od sebe.
021	ECC	006	011	Tamo gde je mnogo reči besmisao biva veći, i kakva je od toga čovekova korist?
021	ECC	006	012	Jer ko zna šta je dobro za čoveka u malo dana njegovog prolaznog života koji mu iščeznu kao sena? Ko će da kaže čoveku šta će se zbiti nakon njega pod kapom nebeskom?
021	ECC	007	001	Bolje je dobro ime od dobrog mirisnog ulja i dan smrti od dana rođenja.
021	ECC	007	002	Bolje je ići u kuću ožalošćenih nego u kuću gde je gozba, jer je to kraj svakom čoveku. Neka to srcem svojim prigrli ko živi.
021	ECC	007	003	Od smeha je strepnja bolja jer je u tužnom licu milina srcu.
021	ECC	007	004	Srce mudrih ljudi je u kući ožalošćenih, a srce bezumnika u kući gde je gozba.
021	ECC	007	005	Bolje je slušati prekor mudrog nego kad neko sluša pesmu bezumnika.
021	ECC	007	006	Naime, smeh bezumnika je poput praskanja trnovog granja pod loncem, ali i to je prolazno.
021	ECC	007	007	Nasilje i mudrog čini ludim, a u mitu srce ogrezne.
021	ECC	007	008	Kraj neke stvari je bolji od njenog početka i dugotrpeljivost od bahatosti.
021	ECC	007	009	Ne nagli duhom do jarosti, jer jarost počiva u nedrima bezumnika.
021	ECC	007	010	Ne pitaj: „Zašto su dani koji su prošli bolji od dana koji su došli?“, jer takvo pitanje nije mudro.
021	ECC	007	011	Mudrost je dobra kao i nasledstvo i na korist je onima koje sunce obasjava.
021	ECC	007	012	Jer je u mudrosti zaklon kao što je u novcu zaklon, ali je prednost poznavanja mudrosti u tome što čuva život mudrih.
021	ECC	007	013	Razmisli o delu Božijem: ko je to kadar da ispravi ono što on iskrivi?
021	ECC	007	014	U danu dobrih stvari i ti dobar budi, a u danu loših stvari razmisli o ovom: Bog je načinio oboje s razlogom, da čovek ne zna šta će biti nakon njega.
021	ECC	007	015	Baš sam svašta video u danima svoje prolaznosti: pravednika koji strada u svojoj pravednosti i nepravednika koji istrajava u svojoj nepravednosti.
021	ECC	007	016	Ne budi preterano pravedan i ne čini sebe premudrim. Zašto bi se upropastio?
021	ECC	007	017	Ne budi preterano zao i ne budi lud. Zašto bi umro kad ti vreme nije?
021	ECC	007	018	Dobro je da se držiš ovog saveta, a i prethodni ne ispuštaj iz ruke. Jer ko se boji Boga spasava se od svega.
021	ECC	007	019	Mudrost mudrome pruža više snage nego desetorici vladara što su u gradu.
021	ECC	007	020	Stvarno, nema na zemlji pravednog čoveka koji čini dobro i ne greši.
021	ECC	007	021	Elem, ne mari za priče što ih ljudi pričaju, da ne bi čuo kako te tvoj sluga kune.
021	ECC	007	022	Jer, srce tvoje zna da si često i ti kleo druge.
021	ECC	007	023	I sve sam to iskušao mudrošću, pa rekoh: „Biću mudar!“Ali, to je bilo daleko od mene.
021	ECC	007	024	Šta god da se zbiva je daleko i preduboko. Ko će to da dokuči?
021	ECC	007	025	Tako sam srcem nastojao da saznam, da istražim, da nađem mudrost i smisao, da otkrijem glupost nepravde i ludost bezumlja.
021	ECC	007	026	I otkrio sam da je žena, koja je kao zamka i čije je srce mreža, od smrti gorča i da su joj ruke kao lanci. Bogougodnik od nje beži dok grešnika ona hvata.
021	ECC	007	027	Gle, to sam otkrio – govori propovednik – dok sam stvari po stvari tražio smisao,
021	ECC	007	028	za kojim istrajno tragam dušom i ne nalazim ga: od njih hiljadu čoveka jednog sam našao, ali ženu među svim ovima našao nisam.
021	ECC	007	029	Eto, jedno sam otkrio: Bog je ljude stvorio čestitima, ali oni kojekakve spletke traže.
021	ECC	008	001	Ko je poput mudrog čoveka? Ko poznaje značenje stvari? Mudrost čoveku obasjava lice i tvrdoću mu lica omekšava.
021	ECC	008	002	Kažem ti: carevu zapovest izvrši zbog zaveta pred Bogom.
021	ECC	008	003	Ne žuri da od njega odeš i ne pristaj na zlu stvar, jer on čini šta god poželi.
021	ECC	008	004	Naime, njegova reč je vrhovna i ko će da mu kaže: „Šta to radiš?“
021	ECC	008	005	Ko god sluša njegovu zapovest neće doživeti zlo, a mudro srce zna i pravo vreme i način.
021	ECC	008	006	Jer za sve postoji pravo vreme i način, makar nevolja velika pritiska čoveka.
021	ECC	008	007	Tek, on ne zna šta će da se zbude, i ko da mu kaže kad će se šta desiti?
021	ECC	008	008	Nema čoveka koji vlada vetrom, koji vetar zauzdava. Niko ne vlada danom smrti, od boja nema poštede, a nepravda ne spasava onog nad kim vlada.
021	ECC	008	009	Sve to sam video i srcem razmišljao o svemu što se radi pod kapom nebeskom. Nekada čovek vlada čovekom na njegovu štetu.
021	ECC	008	010	A video sam i zlobnike, već sahranjene, kako dolaze i odlaze sa svetog mesta. Zaboravili su ih u gradu gde su tako radili. A i to je prolazno.
021	ECC	008	011	Zato što ih kazna za zlo ne stiže odmah, ljudi su srcem rešeni da čine zlo.
021	ECC	008	012	Makar da grešnik i stotinu puta učini zlo, pa opet dugo živi, ja znam da će bogobojaznima biti dobro jer se boje Boga.
021	ECC	008	013	A zlobniku neće biti dobro, neće mu se produžiti dani što su poput senke, jer se Boga ne boji.
021	ECC	008	014	I ovo je prolaznost koja se dešava na zemlji: ima pravednika kojima se dešava po delima nepravednika, a ima nepravednika kojima se dešava po delima pravednika. Ali, kažem, i to je prolazno.
021	ECC	008	015	Tako sam hvalio uživanje, jer za čoveka nema boljeg pod kapom nebeskom nego da jede i pije, da srećan bude; to da ga prati u trudu njegovom kroz dane života njegovog, koji mu je Bog dao pod kapom nebeskom.
021	ECC	008	016	Zato sam se srcem predao da upoznam mudrost, da vidim dostignuća što su na zemlji ostvarena – iako zbog njih nekome ni noću ni danju san na oči ne dolazi –
021	ECC	008	017	razmislio sam o svim Božijim delima: čovek ne može da dokuči urađeno pod kapom nebeskom. On traga s trudom ali ne nalazi. Makar mudar tvrdio da je zna, ipak nije kadar da to dokuči.
021	ECC	009	001	Dakle, svemu tome sam se srcem predao, da sve to razjasnim. Jer, i pravedan i mudar su sa svojim delima u Božijoj ruci. Voljen ili omražen – čovek ne zna ništa od onoga što ga čeka.
021	ECC	009	002	Svima je ista sudbina: pravednom kao i nepravednom, dobrom i čistom kao i nečistom, onome koji žrtvuje, kao i onome koji ne žrtvuje, dobrome kao i grešnome, onome koji se zaklinje, kao i onome koji se boji zaklinjanja.
021	ECC	009	003	Ovo je zlo u svemu što se čini pod kapom nebeskom: svima je ista sudbina, a i srce ljudi je puno zla. Ludost je u njihovom srcu dok god su živi, a nakon toga umiru.
021	ECC	009	004	Ko god je među svim živima ima nadu, jer je i živom psu bolje nego uginulom lavu.
021	ECC	009	005	Živi znaju da će umreti, a umrli ne znaju ništa; nagrade za njih više nema jer je iščeznuo spomen na njih.
021	ECC	009	006	Odavno su propale njihove ljubavi, mržnje i zavisti, nemaju više udela doveka u svemu što se dešava pod kapom nebeskom.
021	ECC	009	007	Hajde, radosno hleb svoj jedi, pij svoje vino s milinom u srcu, jer je Bog već prihvatio dela tvoja!
021	ECC	009	008	Neka ti odeća uvek bela bude i neka ti ulja na glavi uvek bude.
021	ECC	009	009	Sa ženom koju voliš uživaj kroz sve dane svog prolaznog života koji ti je dan pod kapom nebeskom u svim tvojim prolaznim danima. Jer ti je to nagrada u životu za tvoj trud koji ulažeš pod kapom nebeskom.
021	ECC	009	010	Čega god ti latile se ruke, čini koliko možeš, jer nema delovanja i rasuđivanja, znanja i mudrosti u Svetu mrtvih u koji ideš.
021	ECC	009	011	Razmišljao sam i video da pod kapom nebeskom: brzi ne pobeđuje u trci ni jaki u boju; mudar ne dobija hleba ni pametan bogatstvo; najučenijem ne sleduje naklonost. Svakog stignu i vreme i događaji.
021	ECC	009	012	Čovek ne zna svoje vreme, poput ribe uhvaćene u mrežu zla i poput ptice uhvaćene u zamku. Da, poput njih su zarobljeni ljudi, u zao čas koji se na njih nenadano spušta.
021	ECC	009	013	Elem, pod kapom nebeskom video sam i ovu mudrost koja mi se učinila važnom:
021	ECC	009	014	Mali grad, u njemu tek nešto žitelja, a veliki car ga napada, opkoljava i protiv njega diže velike nasipe.
021	ECC	009	015	Tek, u gradu se našao siromašan, ali mudar čovek, koji je mudrošću spasao grad. Pa opet niko ne pamti tog siromaha.
021	ECC	009	016	Zato sam rekao da je mudrost bolja od sile, ali mudrost siromaha je prezrena i njegove reči nisu poslušali.
021	ECC	009	017	Bolje se čuju tihe reči mudrih od vladarevog povika među bezumnicima.
021	ECC	009	018	Mudrost je bolja od ratnog oružja, a jedan grešnik može da upropasti mnogo dobrog.
021	ECC	010	001	Od uginule muve se usmrdi i užegne apotekarsko ulje. Tako je i malo gluposti teže od mnogo mudrosti i od mnogo časti.
021	ECC	010	002	Mudrom je srce s desne strane, a bezumniku s leve strane.
021	ECC	010	003	Čak i kada putem ide, luda je bez srca, pa još kaže svima da je luda.
021	ECC	010	004	Ako se gnev vladarev na tebe podiže, ne napuštaj svoje mesto, jer smirenost utišava goleme grehe.
021	ECC	010	005	Video sam da pod kapom nebeskom postoji zlo nalik grehu koji dolazi od vladara:
021	ECC	010	006	Glupaci su ustoličeni na mnogim visokim mestima, dok poštovani zauzimaju niže mesto.
021	ECC	010	007	Video sam sluge na konjima i glavare što pešače kao roblje.
021	ECC	010	008	Ko drugome jamu kopa sam u nju upada i ko ruši zid uješće ga zmija.
021	ECC	010	009	Kamenje koje se kleše može da povredi klesara, a drvo koje se teše može da ugrozi tesara.
021	ECC	010	010	Ako je sekira tupa i sečivo joj naoštreno nije, čoveku golema snaga treba. Znači, mudrost je korisna jer napredak daje.
021	ECC	010	011	Slaba korist za bajača pre bajanja ujede li zmija.
021	ECC	010	012	Blažene su reči mudrog, a bezumnog njegova usta izjedaju;
021	ECC	010	013	glupost je na početku njegovog govora, a suludo zlo na njegovom svršetku.
021	ECC	010	014	Ludak silno brblja, a čovek ne zna šta će da se zbude, i ko će da mu kaže šta dolazi nakon njega?
021	ECC	010	015	Bezumnike trud zamara, pa ne znaju ni u grad da uđu.
021	ECC	010	016	Jao tebi, zemljo, s neodraslim carem i sa glavarima što se od jutra goste!
021	ECC	010	017	Blažena si, zemljo, s carem plemenitog roda, s glavarima što se goste kad je tome vreme, ko junaci, a ne ko pijanci.
021	ECC	010	018	Zbog lenjosti i krov se ugiba, zbog nemarnih ruku prokišnjava kuća.
021	ECC	010	019	Radi slavlja hleb se mesi, vino život uveseljava, a novac svemu rešenje pruža.
021	ECC	010	020	Cara nemoj kleti u sebi, a u odajama gde počivaš nemoj kleti bogataša; jer će ptica nebeska odneti glas, odaće stvar vlasnica krila.
021	ECC	011	001	Povrh voda hleb svoj baci i naći ćeš ga posle dana mnogih.
021	ECC	011	002	Daj imetak sedmorici, pa i osmorici, jer ne znaš hoće li zemlju da stigne zlo?
021	ECC	011	003	Ako su oblaci puni kiše, na zemlju se izručuju; padne li drvo na jug ili na sever, tamo gde padne, tamo i ostaje.
021	ECC	011	004	Ko u vetar gleda, odustaje od setve; ko oblake prati, odustaje od žetve.
021	ECC	011	005	Kao što ne znaš putanju vetra ni kako nastaju kosti u utrobi trudnice, tako i delo Boga koji sve čini ne poznaješ.
021	ECC	011	006	Od jutra sej seme i do večeri ne sklapaj ruke svoje. Jer ne znaš hoće li da uspe jedno ili drugo, ili će oboje ispasti dobro.
021	ECC	011	007	Slatko li je svetlo i dobro li je kada oči u sunce gledaju.
021	ECC	011	008	Jer, ako čovek već i živi mnoge godine, neka u svima njima radostan bude. Ali neka se seti da će doći mnogi tmurni dani. A prolazno je sve to što dolazi.
021	ECC	011	009	O, mladiću, raduj se u mladosti svojoj! Neka ti srce uživa dok si mlad, sledi njegove želje i htenja očiju svojih. Ali znaj da će te zbog svega toga Bog dovesti na sud.
021	ECC	011	010	Odbaci strepnju iz svog srca i zlo od tela svoga odbaci, jer su i mladost i crna kosa prolazni.
021	ECC	012	001	Sećaj se Stvoritelja svoga u danima mladosti svoje – pre nego dođu dani zla i pristignu godine za koje ćeš reći: „Ne mile mi se“;
021	ECC	012	002	pre nego se zamrači sunce, svetlo meseca i zvezda i odu oblaci nakon kiše;
021	ECC	012	003	na dan kada se zaljuljaju čuvari kuće i presamite se junaci, kada stanu malobrojne drobilice i zamagle se one što kroz prozore gledaju,
021	ECC	012	004	kada se zatvore ulična vrata i utiša zveket mlinskog kamena, kada se čovek diže s cvrkutom ptica i prorede se pesme;
021	ECC	012	005	kada se čovek boji uzvišenja i opasnosti na putu, kada procveta badem i skakavac se ulenji, kada želja umine. Jer čovek odlazi u svoju večnu kuću, a na ulicu izlaze ožalošćeni.
021	ECC	012	006	[Sećaj ga se] pre nego pukne srebrno uže i polomi se zlatna čaša, pre nego pukne krčag na vrelu i skrši se točak na bunaru.
021	ECC	012	007	Tada se prah zemlji vraća, gde je i bio, a duh se vraća Bogu koji ga je dao.
021	ECC	012	008	Prolaznost nad prolaznošću – vajka se propovednik – Sve je prolazno!
021	ECC	012	009	I ne samo da je propovednik bio mudar nego je i narod poučavao znanju. Pažljivo je proučavao mnoge priče da bi ih sastavio.
021	ECC	012	010	Propovednik je tragao za prikladnim rečima, hteo je da tačno zapiše reči istine.
021	ECC	012	011	Reči mudrih su poput ostana, poput čvrsto prikucanih eksera su sakupljači priča, što ih je dao jedan pastir.
021	ECC	012	012	Čuvaj se, sine moj, preterivanja, jer nema kraja pisanju mnogih knjiga. A od silnog učenja i telo klone.
021	ECC	012	013	Zaključak svega što se čulo je: Boga se boj i njegove zapovesti drži. To je sva čovekova [dužnost].
021	ECC	012	014	Elem, Bog će svako delo dovesti na sud, svaku skrivenu stvar, bilo dobro ili zlo.
#
# BOOK	022	SOL	Song of Solomon	Pesma nad pesmama
022	SOL	001	001	Solomonova pesma nad pesmama.
022	SOL	001	002	Poljupcem usana svojih me poljubi, jer je tvoja ljubav bolja od vina.
022	SOL	001	003	Miris je tvoje pomasti divan, ime je tvoje kao ulje izliveno i zato te vole devojke.
022	SOL	001	004	Povedi me sa sobom, pobegnimo! Nek me car uvede u odaje svoje. Prijateljice Radovaćemo se i uživaćemo u tebi. Slavićemo tvoju ljubav više nego vino. Ona Dobro je što te one vole.
022	SOL	001	005	Tamnoputa sam ali ljupka, ćerke jerusalimske, kao šatori kedarski, kao krila Solomonovih šatora.
022	SOL	001	006	Ne gledajte me što sam tamnoputa, jer me je sunce opalilo. Moja su braća ljuta na mene. Postavili su me da vinograde čuvam, a ja svoj sopstveni vinograd sačuvala nisam.
022	SOL	001	007	Kaži mi, ti koga duša moja voli, gde ti stado pase i gde ti u podne planduje? Zašto da se velom pokrivam među stadima prijatelja tvojih?
022	SOL	001	008	Ako ne znaš, o, najlepša među ženama, idi po tragu stada pa napasaj kozliće svoje kraj pastirskih konačišta.
022	SOL	001	009	O, voljena moja, ti si kao moja ždrebica među faraonovim upregnutim ždrepcima!
022	SOL	001	010	Lepi su ti obrazi okićeni lančićima, a na vratu ti ogrlice.
022	SOL	001	011	Skovaćemo ti narukvice zlatne i ukrasiti srebrom.
022	SOL	001	012	Dok je car za stolom svojim, mirisom svojim moj nard odaje.
022	SOL	001	013	Smotuljak smirne što noći međʼ grudima mojim, to je meni moj voljeni.
022	SOL	001	014	Struk kane u cvatu iz vinograda En-Gedija, to je meni moj voljeni.
022	SOL	001	015	Kako li si lepa, o, voljena moja! Lepa si, a oči su ti golubice.
022	SOL	001	016	Kako si zgodan, o, voljeni moj, i mio! Evo, postelja je naša bujna trava.
022	SOL	001	017	Kedrovi su grede kuće naše, a čempresi rogovi krova.
022	SOL	002	001	Ja sam šafran sa Sarona i ljiljan iz dolina.
022	SOL	002	002	Kakav je ljiljan među trnjem, takva je voljena moja među devojkama.
022	SOL	002	003	Kao stablo jabuke među šumskim drvećem, takav je voljeni moj među momcima. Za hladom njegovim čeznem, da sednem, da plodom njegovim osladim nepce svoje.
022	SOL	002	004	Uneo me je u kuću vina, ljubav je njegova zastava nada mnom.
022	SOL	002	005	Krepite me suvim grožđem, jabukama me osvežite, jer sam od ljubavi klonula.
022	SOL	002	006	Levica mu je pod glavom mojom, a desnicom me grli.
022	SOL	002	007	Ćerke jerusalimske, zaklinjem vas lanadima i košutama poljskim, ne budite i ne dižite moju ljubav dok joj se ne prohte.
022	SOL	002	008	Čuj glasa voljenog moga! Evo, dolazi, poskakuje po brdima i gore preskače.
022	SOL	002	009	Kao gazela i kao srndać moj je voljeni. Gle, eno ga stoji iza našeg zida, proviruje sa prozora, kroz rešetke gleda.
022	SOL	002	010	A moj voljeni mi odgovori, reče mi: „Ustani, voljena moja, dođi, najlepša moja!
022	SOL	002	011	Evo, zima je prošla i kiša uminu, prođe.
022	SOL	002	012	Zemlja je procvetala, stiže vreme orezivanja, po našoj se zemlji čuje cvrkut grlice.
022	SOL	002	013	Plodovi rani pupe na smokvinom stablu, vinogradi cvatu i mirisom odišu. Ustani i dođi, o, voljena moja, dođi!“
022	SOL	002	014	Golubice moja u raselini stene, zaklonjena u vrleti. Daj mi da ti vidim lice! Daj mi glasa da ti čujem, jer je glas tvoj meden i lice je tvoje ljupko.
022	SOL	002	015	Lisice nam pohvatajte, lisičiće što satiru vinograde, jer naš je vinograd u cvatu.
022	SOL	002	016	Moj je dragi moj i ja sam njegova, među ljiljanima on pase.
022	SOL	002	017	Vrati se dok dan ne mine i senke ne iščile. Kao srna budi, o, voljeni moj, kao srndać na brdima što nas dele.
022	SOL	003	001	Tražila sam u noćima na postelji svojoj onog koga voli duša moja, tražila sam i nisam ga našla.
022	SOL	003	002	Ustaću, grad ću obigrati, po ulicama i po trgovima ću tražiti onog koga duša moja voli. I tražila sam ga, ali ga nisam našla.
022	SOL	003	003	Našli su me stražari što obilaze grad: „Jeste li videli onoga koga voli duša moja?“
022	SOL	003	004	I tek što sam ih malo prošla, našla sam onog kog mi duša voli. Zgrabila sam ga i puštala ga nisam sve dok ga nisam dovela do kuće majke moje, do odaje one što me je rodila.
022	SOL	003	005	Ćerke jerusalimske, zaklinjem vas lanadima i košutama poljskim, ne budite i ne dižite moju ljubav dok joj se ne prohte.
022	SOL	003	006	Šta se to iz pustinje diže ko oblaci dima, namirisano smirnom, tamjanom i svim mirisnim pomastima trgovačkim?
022	SOL	003	007	Gle, to je ležaljka Solomonova, a oko nje su šezdeset delija, neki od junaka Izrailja.
022	SOL	003	008	Svaki od njih mač je dograbio, ratovanju su vični; svakom od njih mač o bedru, zbog noćnih strahota.
022	SOL	003	009	Od stabala livanskih je sebi nosiljku načinio car Solomon.
022	SOL	003	010	Od srebra joj je načinio motke, naslon od zlata, sedište od skerleta, a unutrašnjost su joj kožom obložile ćerke jerusalimske.
022	SOL	003	011	Izađite i gledajte, o, ćerke sionske, cara Solomona s krunom kojom ga okrunila majka njegova na dan njegovog venčanja, na dan kada mu se srce radovalo!
022	SOL	004	001	Lepa si, voljena moja, lepa si! Oči su tvoje golubice iza vela tvoga, kosa ti je poput stada koza što se spušta niz goru Galad.
022	SOL	004	002	Zubi su ti kao stado ostriganih ovaca što dolazi sa kupanja. Svaka od njih blizance nosi i jalove među njima nema.
022	SOL	004	003	Usne su ti poput niti skerleta, a usta su ti ljupka. Kao kriška nara čelo je tvoje iza vela tvoga.
022	SOL	004	004	Tvoj je vrat kao kula Davidova, načinjena od poređanog kamenja. Hiljadu štitova vise na njoj, sve štitovi od ratnika.
022	SOL	004	005	Grudi su tvoje kao lanad, blizanci srnini koji pasu među ljiljanima.
022	SOL	004	006	Dok dan ne mine i senke ne iščile otići ću na brdo smirnino i na goru od tamjana.
022	SOL	004	007	Sva si lepa, voljena moja, i na tebi mane nema.
022	SOL	004	008	Hajde sa mnom sa Livana, nevesto, hajde sa mnom sa Livana! Siđi sa vrha Amana, sa vrha Senira i Ermona; iz brloga lavova i s gora risovih.
022	SOL	004	009	Srce si mi ukrala, sestro moja, nevesto! Srce si mi ukrala jednim pogledom očiju svojih, jednim ukrasom ogrlice svoje.
022	SOL	004	010	Kako je lepa ljubav tvoja, sestro moja, nevesto! Ljubav je tvoja od vina bolja i miris ulja tvojih od svih začina.
022	SOL	004	011	Sa usana tvojih med kaplje, o, nevesto! Med i mleko pod tvojim su jezikom, a miris haljina tvojih je miris Livana.
022	SOL	004	012	Vrt zaključan ti si, sestro moja, nevesto; vrelo zatvoreno, zapečaćen izvor.
022	SOL	004	013	Tvoji su izdanci carski vrt narova s najboljim plodovima, sa kanom i nardom;
022	SOL	004	014	sa nardom i šafranom, sa mirisnom trskom i cimetom, sa svim stablima tamjana, smirne i aloje, sa svim probranim začinima.
022	SOL	004	015	Ti si vrelo vrtovima, izvor vode što žubori i s Livana teče.
022	SOL	004	016	Probudi se, severni vetre! Dođi, južni vetre! Duni, vrtom mojim, nek polete njegovi začini. Neka dođe moj voljeni u svoj vrt, neka jede od probranog voća.
022	SOL	005	001	Došao sam u vrt svoj, o, sestro moja, nevesto! Pobrao sam smirnu moju sa začinima mojim, pojeo sam saće moje s medom mojim, popio sam vino moje sa mlekom mojim. Prijatelji Jedite i pijte, o, prijatelji moji! Opijte se, o, najmiliji!
022	SOL	005	002	Spavam, alʼ srce mi budno. Čuj! Voljeni moj kuca: „Otvori mi, sestro moja, voljena moja, golubice bez mane! Glava mi je natopljena rosom, uvojke mi noć je ovlažila.“
022	SOL	005	003	Odoru sam svoju svukla i kako da je navučem? Noge sam oprala svoje i kako da ih isprljam?
022	SOL	005	004	Kroz otvor je moj voljeni provukao ruku svoju i za njim je ustreptala utroba moja.
022	SOL	005	005	Ustala sam da otvorim voljenome svome i s ruku mi je prokapala smirna, na rezu je s prstiju mi procurila smirna.
022	SOL	005	006	I otvorila sam voljenom svom, ali moj se voljeni okrenuo i otišao. Duša mi je klonula što se udaljio. Tražila sam ga i nisam ga našla, dozivala sam ga i nije mi se odazvao.
022	SOL	005	007	Našli su me stražari što obilaze grad. Istukli su me, izranjavali, uzeli su veo s mene stražari sa zida.
022	SOL	005	008	Ćerke jerusalimske, zaklinjem vas, ako nađete voljenoga moga šta da mu kažete? Da bolujem od ljubavi.
022	SOL	005	009	A što je tvoj voljeni bolji od drugih voljenih, o, ti najlepša među ženama? Što je tvoj voljeni bolji od drugih pa nas zaklinješ tako?
022	SOL	005	010	Moj voljeni blista, rumen je, naočitiji od deset hiljada!
022	SOL	005	011	Glava mu je od zlata zlaćanog, kosa uvojita i ko gavran crna.
022	SOL	005	012	Oči su njegove golubice na vodenim brzacima, mlekom umivene, skladno ugneždene.
022	SOL	005	013	Obrazi mu ko leje začina i kule mirišljavih trava; usne su mu ljiljani sa kojih se cedi smirna.
022	SOL	005	014	Ruke su mu ko palice zlatne pune hrisolita, stomak mu je ploča slonovače pokrivena safirima.
022	SOL	005	015	Njegove su noge mermerni stubovi položeni na temelje od suvoga zlata; stasit je ko Livan, kao probrani kedrovi.
022	SOL	005	016	Usta su mu zaslađena i sav je poželjan; takav je voljeni moj, takav je dragan moj, o, ćerke jerusalimske!
022	SOL	006	001	Gde je otišao voljeni tvoj, o, najlepša među ženama? Kuda se okrenuo voljeni tvoj da ga tražimo sa tobom?
022	SOL	006	002	Voljeni je moj sišao u vrt svoj, na leje začina, da pase po vrtovima i ljiljane bere.
022	SOL	006	003	Ja pripadam mome voljenome i meni pripada moj voljeni koji pase među ljiljanima.
022	SOL	006	004	Lepa si, voljena moja, kao Tersa ljupka i kao Jerusalim, strahovita kao vojska s barjacima.
022	SOL	006	005	Oči svoje s mene skreni jer me zaluđuju, a kosa ti je poput stada koza što se spušta niz Galad.
022	SOL	006	006	Zubi su ti kao stado ovaca što dolazi sa kupanja. Svaka od njih blizance nosi i jalove među njima nema.
022	SOL	006	007	Kao kriška nara čelo je tvoje iza vela tvoga.
022	SOL	006	008	Neka je šezdeset carica, osamdeset inoča i nebrojeno mladih žena;
022	SOL	006	009	alʼ je jedna golubica moja bez mane. Ona je ljubimica majke svoje, miljenica one što je rodi. Videle su je devojke i blaženom je prozvale, a carice i inoče su je hvalile.
022	SOL	006	010	Ko je ona što se javlja kao zora, lepa kao puni mesec, ko sunce bez mane, strahovita kao vojska s barjacima?
022	SOL	006	011	Sišao sam u orašnjak, pregledao izdanke u dolu, da vidim hoće li da propupi loza i nar da procveta.
022	SOL	006	012	Alʼ me duša, a da nisam znao, posadi na kola mojih velikaša.
022	SOL	006	013	Vrati se! Vrati se, o, Sulamko! Vrati se, vrati da te pogledamo! On Zašto da gledate u Sulamku kao u igru dva tabora.
022	SOL	007	001	Kako su ljupka stopala tvoja u sandalama, o, ćerko velikaška! Obline bokova tvojih su kao dragulji, kao rukotvorina umetnika.
022	SOL	007	002	Pupak ti je ko okrugli pehar kome nikad ne zafali vina; stomak ti je ko snopić pšenice okružen ljiljanima.
022	SOL	007	003	Grudi su tvoje kao lanad, blizanci srnini.
022	SOL	007	004	Vrat ti je kao kula od slonovače, oči jezerca Esevona na vratima vatravimskim; nos ti je kao kula livanska što gleda na Damask.
022	SOL	007	005	Glava je tvoja poput Karmila, kosa ti je kao carski skerlet. U lokne se tvoje car upleo.
022	SOL	007	006	Kako si lepa! Kako si ljupka voljena u svojim čarima!
022	SOL	007	007	Stas ti je kao drvo palme, a grudi ti ko grozdovi.
022	SOL	007	008	Zato kažem: „Ja bih se na palmu peo, držao se za stabljike njenog voća.“Nek mi tvoje grudi budu ko grozdovi na vinovoj lozi, dah nosa tvoga ko miris jabuka.
022	SOL	007	009	Usta su tvoja kao dobro vino. Ona Ono glatko klizi mome voljenome, ono nežno curi sa usana onih što spavaju.
022	SOL	007	010	Ja pripadam mome voljenome, a on za mnom žudi.
022	SOL	007	011	Dođi, voljeni moj! Hajdemo u polja, hajde da noćimo po selima!
022	SOL	007	012	Dignimo se rano, hajdemo u vinograde da vidimo je li propupila loza, da li se rascvetala, jesu li se rascvetali narovi. I tamo ću ti dati ljubav svoju.
022	SOL	007	013	Mandragore odišu mirisom, a na vratima je našim sve probrano voće. A ja sam za tebe sačuvala i novo i staro, o, voljeni moj!
022	SOL	008	001	O, da si mi kao brat bio što je grudi majke moje sisao! Našla bih te na polju i poljubila te i niko me prezirao ne bi.
022	SOL	008	002	Vodila bih te i dovela u dom majke svoje, koja me je podigla. Dala bih ti da popiješ vino začinjeno i sok od moga nara.
022	SOL	008	003	Levica mu je pod glavom mojom, a desnicom me grli.
022	SOL	008	004	Ćerke jerusalimske, zaklinjem vas, ne budite i ne dižite moju ljubav dok joj se ne prohte.
022	SOL	008	005	Ko je ona što dolazi iz pustinje, naslonjena na voljenog svoga? Ona Pod jabukom sam te probudila, tamo gde te je majka tvoja rodila, tamo gde te rodila u mukama.
022	SOL	008	006	Stavi me kao žig na srce svoje, kao prsten na ruku svoju. Jer ljubav je ko smrt jaka, a ljubomora strašna poput Sveta mrtvih. Njen gorući plamen je moćna vatra.
022	SOL	008	007	Silne vode nisu kadre da ugase ljubav i reke je zgasnuti ne mogu. Ako neko za ljubav daje sve bogatstvo svoje kuće, ljudi bi to prezreli.
022	SOL	008	008	Naša je sestra mala i još nema grudi. Šta za nju da uradimo na dan kada o njoj bude reči?
022	SOL	008	009	Ako kao zid bude, na njoj ćemo dići grudobran od srebra; ako bude kao vrata, zagradićemo ih kedrovim daskama.
022	SOL	008	010	Ja sam zid! Moje su grudi kao kule. Tako sam postala ona što je našla naklonost u njegovim očima.
022	SOL	008	011	U Val-Amonu Solomon je vinograd imao. Vinograd je dao čuvarima, da mu svaki od tog ploda donosi po hiljadu srebrnika.
022	SOL	008	012	Preda mnom je moj vinograd, moje je vlasništvo. Hiljadu srebrnika pripada tebi, o, Solomone, a dve stotine onima koji mu plod čuvaju.
022	SOL	008	013	O, ti koja prebivaš u vinogradima! Glas tvoj ti drugovi pomno osluškuju, pa daj da ga i ja čujem.
022	SOL	008	014	Požuri, o, voljeni moj! Budi kao jelen ili ko jelenče na brdima što mirišu.
#
# BOOK	023	ISA	Isaiah	Knjiga proroka Isaije
023	ISA	001	001	Viđenje Isaije sina Amocova, što je za Judu i Jerusalim video u vreme Judinih careva: Ozije, Jotama, Ahaza i Jezekije.
023	ISA	001	002	Čujte, nebesa! Slušaj, zemljo, jer govori Gospod: „Sinove sam vaspitao i podigao, a oni se odmetnuše od mene.
023	ISA	001	003	Vo poznaje vlasnika svojega i magarac jasle gospodara svojega. Izrailj ne zna; narod moj ne razume!“
023	ISA	001	004	Jao, grešnoga li puka, naroda ogrezlog u krivici, potomaka zločinačkih, sinova pokvarenjačkih! Gospoda su ostavili; Svetitelja Izrailjevog prezreli, leđa mu okrenuli.
023	ISA	001	005	Gde još da udarim, odmetnici tvrdokorni? Sva je glava bolna i sve srce iznemoglo;
023	ISA	001	006	od pete do glave zdravog mesta nema, nego su uboji i modrice i rane otvorene; očišćene nisu, u zavojima nisu, uljem zablažene nisu.
023	ISA	001	007	Opustošena vam je zemlja, oganj vam je gradove popalio, vaše njive pred vama haraju tuđinci. Pustoš je kao kad opustoše tuđinci.
023	ISA	001	008	Ostavljena je ćerka sionska kao senica u vinogradu, kao koliba u gradini za krastavce, kao grad pod opsadom.
023	ISA	001	009	Da nam Gospod nad vojskama nije ostavio ostatka, kao Sodoma bili bismo, slični Gomori bili bismo.
023	ISA	001	010	Reč Gospodnju čujte, glavari sodomski! Zakon Boga našeg poslušajte, narode gomorski!
023	ISA	001	011	„Šta li će meni mnoštvo žrtava vaših? – govori Gospod. Sit sam ovnujskih svespalnica i naslaga lojnih sa teladi gojnih. I krv od bikova i jaganjaca i jaraca ne mili se meni.
023	ISA	001	012	Kad dolazite da mi se pokažete, ko to traži od vas da po mojim predvorjima trupkate?
023	ISA	001	013	Ne umnožavajte bezvredne prinose, kađenje na koje se gadim; mladine i subote, sazivanje saziva, ne podnosim zle svečanosti.
023	ISA	001	014	Mladine vaše i praznike, to mrzi duša moja, to je teret za me, dodija mi podnositi.
023	ISA	001	015	Kad [za molitvu] širite ruke svoje, ja od vas odvraćam oči svoje; i kad produžujete molitvu, ja vas ne slušam. Vaše su ruke ogrezle u krvi.
023	ISA	001	016	Operite sebe, očistite sebe. Uklonite zloću dela vaših ispred očiju mojih. Prestanite zlo činiti,
023	ISA	001	017	učite se dobro činiti: težite pravu, ublažite ugnjetavanje, dajte prava sirotinji, parničite se u korist udovice.
023	ISA	001	018	Zatim dođite da raspravljamo – govori Gospod – budu li gresi vaši kao skerlet, postaće beli kao sneg; budu li crveni kao purpur, postaće kao vuna.
023	ISA	001	019	Ako budete voljni i poslušate, dobra zemaljska ješćete.
023	ISA	001	020	A ako odbacite i bunite se, mač će vas progutati – jer usta Gospodnja rekoše.“
023	ISA	001	021	Kako se pretvori u bludnicu verna naseobina! Bila je puna pravičnosti, u njoj je boravila pravda, a sada su ubice.
023	ISA	001	022	Tvoje je srebro kao zgura postalo. Tvoje piće se razvodnilo.
023	ISA	001	023	Tvoji glavari su se odmetnuli, s kradljivcima drugovi su postali. Svaki se grabi za mito i hrli za poklonima. Pravo sirotinji oni uskraćuju; udovičina parnica do njih ne doseže.
023	ISA	001	024	Zato govori Gospodar, Gospod nad vojskama, Silni Izrailjev: „Ah, kad se iskalim na protivnicima i kad se osvetim neprijateljima!
023	ISA	001	025	Kad ruku na tebe ispružim, da lužinom zguru tvoju očistim, da iz tebe onečišćenja uklonim.
023	ISA	001	026	Pa ti sudije opet postavim kao nekad, savetnike kao od davnina, te da te prozovu’Grad pravednosti’,’Verna naseobina.’“
023	ISA	001	027	Pravda će otkupiti Sion, i pravednost pokajnike njegove;
023	ISA	001	028	a prestupnici i grešnici zajedno će se skršiti i oni koji napuštaju Gospoda poginuće.
023	ISA	001	029	„Zbog plemenitog drveća će se stideti, zato što ih slavite; i zbog lugova ćete se crveneti, zato što ste ih izabrali.
023	ISA	001	030	Vi ćete biti slični hrastu, s lišćem što se na njemu suši. Nalik lugu u kom vode nema.
023	ISA	001	031	I skriveno blago će biti kao kučina, i onaj ko ga načini kao varnica – oboje će zajedno izgoreti, a niko neće gasiti.“
023	ISA	002	001	Viđenje Isaije sina Amocova za Judu i Jerusalim.
023	ISA	002	002	Dogodiće se u poslednje dane i gora Doma Gospodnjeg biće postavljena vrh gora, i uzvišena iznad bregova. Svi puci prema njoj će se sticati.
023	ISA	002	003	Mnogi narodi će hodati i govoriti: „Hajde, popnimo se na goru Gospodnju, u Dom Boga Jakovljeva, te da nas on nauči putevima svojim, i da mi hodamo stazama njegovim.“Jer će poučenje izaći sa Siona, i reč Gospodnja iz Jerusalima.
023	ISA	002	004	Pa će on biti sudija među pucima, i on će biti merodavan za narode mnoge; te će oni mačeve prekovati u raonike, a koplja u srpove. Neće više narod protiv naroda podizati mačeve, niti će se više učiti ratovanju.
023	ISA	002	005	Dome Jakovljev, hajdemo, u svetlosti Gospodnjoj da hodamo!
023	ISA	002	006	Ta, ti si napustio svoj narod, dom Jakovljev. Zato što su puni vračanja sa istoka i gatara kao Filistejci, i deci tuđinaca oni se umiljavaju.
023	ISA	002	007	Njegova zemlja je srebra i zlata puna, i riznicama njegovim nema broja; njegova zemlja je konja puna, i kolima njegovim nema broja.
023	ISA	002	008	Njegova je zemlja idola puna, i pred delom ruku svojih oni ničice padaju, pred onim što prsti njihovi načiniše.
023	ISA	002	009	Ipak, čovek će se saviti, i muž će se poniziti, a ti im nećeš oprostiti.
023	ISA	002	010	Uđi u stenu, sakrij se u prašinu pred strahom Gospodnjim, pred sjajem veličanstva njegova.
023	ISA	002	011	Oholi čovekov pogled biće skrhan i bahatost ljudska ponižena. Gospod će biti uzvišen, on jedini – u dan onaj.
023	ISA	002	012	Jer biće to dan Gospoda nad vojskama protiv svih ponositih i nadmenih, protiv svih što se uzvisiše da ih on obori;
023	ISA	002	013	protiv svih kedrova livanskih, visokih i uzdignutih, i protiv svih hrastova vasanskih,
023	ISA	002	014	i protiv svih gora visokih, i svih bregova uzdignutih;
023	ISA	002	015	i protiv svake kule visoke, i protiv svih zidina utvrđenih;
023	ISA	002	016	protiv svega brodovlja tarsiskog, i protiv svih brodova raskošnih.
023	ISA	002	017	Oholost ljudska biće skršena, i nadmenost ljudska ponižena. Gospod će biti uzvišen, on jedini – u dan onaj,
023	ISA	002	018	a idoli će nestati potpuno.
023	ISA	002	019	Neka uđu u pećine stenovite, i u zemunice u prašini, pred strahom Gospodnjim, pred sjajem veličanstva njegova, kad ustane da potrese zemlju.
023	ISA	002	020	U dan onaj čovek će pobacati svoje idole srebrne i svoje idole zlatne, što su ih njemu načinili, da se klanja ničice krticama i slepim miševima.
023	ISA	002	021	Ulaziće u pećinske šupljine i u raspukline u stenama pred strahom Gospodnjim, pred sjajem veličanstva njegova, kad ustane da potrese zemlju.
023	ISA	002	022	Čuvajte se, dakle, od čoveka! On dah ima u nozdrvama. Ta, šta on vredi?
023	ISA	003	001	Gle, Gospodar, Gospod nad vojskama, oduzima Jerusalimu i Judi snabdevanje i izdržavanje, snabdevanje hlebom i snabdevanje vodom,
023	ISA	003	002	junaka i ratnika, sudija i proroka, rukovodioca i starešinu,
023	ISA	003	003	pedesetnika i pretpostavljenog, savetnika i veštog stručnjaka, i onoga koji se predviđanjem bavi.
023	ISA	003	004	„I dajem im dečake za glavare; i ćudljive da nad njima upravljaju.“
023	ISA	003	005	Narod gonjen biva: čovek na čoveka, i čovek na bližnjeg svojeg; drski su: dečak na starešinu, i prostak na odličnika.
023	ISA	003	006	A svako će hvatati brata svojega u domu oca svojega: „Ti plašt imaš! Dođi! Poglavar budi naš! Ovo rasulo uzmi u ruke svoje!“
023	ISA	003	007	A on će se braniti u onaj dan: „Neću to da ispravljam. U Domu mome hleba nema, ni plašta nema. Nemoj mene postavljati za narodnog glavara.“
023	ISA	003	008	Jer Jerusalim se ruši, i Juda pada, zato što su reči njihove i dela njihova protiv Gospoda prkošenje u lice Slavi njegovoj.
023	ISA	003	009	Izraz lica njihovog protiv njih svedoči; i kao Sodoma grehom svojim razmeću se i ne kriju. Teško duši njihovoj! Sami sebi propast pripremaju.
023	ISA	003	010	Kažite pravedniku: biće mu dobro, jer će se hraniti plodom dela svojih.
023	ISA	003	011	Teško opakome na zlo, jer dela ruku njegovih na njega će pasti!
023	ISA	003	012	Narode moj! Maloletnici su njihovi tlačitelji i žene nad njim vladaju. Narode moj! Koji te vode, oni te zavode, i puteve tvojih staza oni su zapetljali.
023	ISA	003	013	Na parnicu Gospod se podiže i stao je na sud s narodima.
023	ISA	003	014	Gospod će na sud doći protiv starešina naroda svojega i protiv glavara njihovih: „To ste vi vinograd moj opustošili; u vašim kućama ste zadržali što ste od siromaha oteli.
023	ISA	003	015	Šta vam je, te narod moj tlačite i lice siromaha drobite? – govori Gospodar, Gospod nad vojskama.“
023	ISA	003	016	I reče Gospod: „Šta se to šepure ćerke sionske, te hodaju ispruženih vratova, i očima namiguju, koracima sitnim koračaju, lančićima na nogama zveckaju?
023	ISA	003	017	Gospodar će učiniti da teme ćerki sionskih oćelavi. Gospod će razgolititi stidna mesta njina.“
023	ISA	003	018	U dan onaj će Gospodar strgnuti bleštavost lančića i grivni i mesečića
023	ISA	003	019	i naušnica i narukvica i koprena
023	ISA	003	020	i turbana i ogrlica i pojasića i stakalaca s mirisima i amajlija
023	ISA	003	021	i prstenja i nosnih kolutića
023	ISA	003	022	i skupocenih haljina i plašteva i ogrtača i torbica
023	ISA	003	023	i šljokica i košuljica i povezača i kapica.
023	ISA	003	024	Mesto miomirisa biće smrad; mesto pojasa biće vrpca, mesto kovrdža biće obrijano teme, mesto gizdave haljine biće kostret, mesto lepote biće žig.
023	ISA	003	025	Muževi će tvoji od mača poginuti, u okršajima junaci tvoji,
023	ISA	003	026	Na vratnicama tvojim će se kukati i tugovati, na zemlji ćeš sedeti napuštena.
023	ISA	004	001	I sedam će se žena grabiti za jednog čoveka – u dan onaj – i reći će: „O svom trošku ćemo se hraniti; o svom trošku ćemo se odevati. Samo nam daj da tvoje ime nosimo; skini sa nas tu sramotu našu.“
023	ISA	004	002	U dan onaj biće Izdanak Gospodnji na diku i slavu, a zemaljski plod na dostojanstvo i veličanstvo izbavljenima i Izrailju.
023	ISA	004	003	Tako, koji preostane na Sionu i koji preživi u Jerusalimu, zvaće se „sveti“, svako ko je upisan među žive u Jerusalimu.
023	ISA	004	004	Kad Gospodar ljagu spere sa sionskih ćerki, i obriše krv prolivenu posred Jerusalima, duhom suda i duhom očišćenja vatrom;
023	ISA	004	005	tad će Gospod stvoriti nad celom čvrstom gorom sionskom, i nad saborima njenim: oblak i dim danju, sjaj plamena da blešti noću, jer će on, Slava, zaklon povrh svega biti
023	ISA	004	006	i senica kao senka danju od pripeke, štit i utočište od oluje i pljuska.
023	ISA	005	001	Zapevaću miljeniku svome, pesmu ljubavnika svojega o vinogradu njegovom. Moj miljenik je vinograd imao na brdašcu rodnome.
023	ISA	005	002	On ga okopa i od kamenja očisti, te lozu plemenitu u njemu posadi. Posred njega on kulu podiže i u njemu muljaru sagradi. Čekao je da mu rodi grožđe, a on njemu izrodi vinjage.
023	ISA	005	003	„Sad, stanovnici jerusalimski, i vi, ljudi Judejci, vi budite sudije na sudu između mene i mog vinograda.
023	ISA	005	004	Šta još mogoh učiniti za vinograd moj, a da mu nisam učinio? Zašto? Ja se nadah da će roditi grožđe, a on je izrodio vinjage?
023	ISA	005	005	I sad da vam kažem šta ću da učinim vinogradu svome: plot ću njegov ukloniti, neka ga pustoše; zid ću njegov razvaliti, neka ga izgaze;
023	ISA	005	006	u pustoš ću ga pretvoriti, niti će biti orezan, niti će biti okopan; neka sav zaraste u bodlje i u trnje; i oblacima ću zabraniti da nad njim kišu puste.“
023	ISA	005	007	Naime, vinograd Gospoda nad vojskama dom je Izrailjev; i ljudi Judejci zasad su njegov premili. Nadao se on pravu, a eto krvoprolića; nadao se pravednosti, a eto vapaja.
023	ISA	005	008	Teško onima koji primiču kuću uz kuću, polje uz polje, sastavljaju dok sve mesto ne zauzmu, te da jedini sred zemlje ostanu.
023	ISA	005	009	Ušima svojim slušam Gospoda nad vojskama: „Baš će kuće mnoge opusteti, velike i lepe bez žitelja ostati.
023	ISA	005	010	Jer vinograd od deset vata samo će bačvicu dati, i zasejana mera daće deseti deo.“
023	ISA	005	011	Teško onima koji rano rane da se opijaju pićem žestokim, nastavljaju do rasvitka zato što ih vino raspaljuje.
023	ISA	005	012	Harfe i lire, bubnjevi i frule i vino na gozbama su njihovim; a za delo Gospodnje ne mare, i rad ruku njegovih ne gledaju.
023	ISA	005	013	Zato što znanja nema, narod moj će u ropstvo odveden biti; i slavni njegovi će od gladi umirati, i mnoštvo će njegovo od žeđi goreti.
023	ISA	005	014	Zato je Svet mrtvih ždrelo svoje razvalio, i neizmerne ralje razjapio da se u njih strmoglave slava njegova i mnoštvo njegovo uz buku njegovu i viku njegovu.
023	ISA	005	015	I čovek će se savijati, i muževan će ponižen biti, i silnici će pogled oboriti.
023	ISA	005	016	Gospod nad vojskama sudom će se uzvisiti, i Bog sveti svetost će pravdom dokazati.
023	ISA	005	017	Jaganjci će kao na pašnjacima pasti, i jarci će po bogataškim ruševinama brstiti.
023	ISA	005	018	Teško onima koji na sebe krivicu navlače užima varalačkim i opakost konopcima kolskim –
023	ISA	005	019	onima koji govore: „Neka požuri, neka pohita sa onim što čini, pa da vidimo. Neka se približi i neka dođe Svetitelj Izrailjev sa onim što je naumio, pa da znamo!“
023	ISA	005	020	Teško onima koji zlo dobrim nazivaju, a dobro zlim; tamu kao svetlost predstavljaju, a svetlost kao tamu; gorko kao slatko predstavljaju, a slatko kao gorko!
023	ISA	005	021	Teško onima koji u svojim očima su mudri i sami pred sobom pametni!
023	ISA	005	022	Teško onima koji su u vinu silni, i u mešanju žestokih pića hrabri;
023	ISA	005	023	koji za mito krivca opravdavaju, i pravedničku pravednost potiskuju.
023	ISA	005	024	Zato, kao što plameni jezici strnjiku proždiru, i kao što vatra seno proguta, tako će koren njihov istrunuti, kao prah će se pupoljak njihov razleteti; zato što odbaciše Zakon Gospoda nad vojskama i prezreše reč Svetitelja Izrailjeva.
023	ISA	005	025	Zato se raspalio gnev Gospodnji protiv njegovog naroda, te on na njega podiže ruku svoju i tako ga udari da se potresoše planine; pa telesa njihova leže kao smeće posred ulica. Ipak, gnev se njegov još ne smiruje, još je ispružena ruka njegova.
023	ISA	005	026	On podiže ratnu zastavu narodima izdaleka; i on im zazviždi do kraja zemlje; i gle, brzom hitrinom oni dolaze.
023	ISA	005	027	Među njima nema ni umorna, ni sustala, ni dremljiva, ni pospana; ni da im se pojas oko struka raspasuje, ni da im se remen na sandali dreši.
023	ISA	005	028	Njihove su strele dobro zašiljene; njihovi su lukovi svi zapeti; njihovih konja kopita su kao kremen; njihovi su točkovi kao vihor.
023	ISA	005	029	Njihova je rika kao u lava, oni riču kao mlada zver, i reže, i plene, i odnose, i niko ih ne sprečava.
023	ISA	005	030	I režaće na njega u dan onaj kao more kada reži. Pogleda li neko na zemlju, gle, tama je i teskoba, i svetlost zamračena oblacima njenim.
023	ISA	006	001	Godine kad je umro car Ozija videh Gospoda kako sedi na visokom i uzdignutom prestolu, a skuti njegovog plašta su ispunjavali hram.
023	ISA	006	002	Iznad njega su se postavili šestokrili serafimi. Svaki je imao šestora krila: dvama je zaklanjao lice, dvama je pokrivao noge, a dvama krilima je leteo.
023	ISA	006	003	Oni su klicali jedan drugom i govorili: „Svet, svet, svet je Gospod nad vojskama! Puna je sva zemlja slave njegove!“
023	ISA	006	004	Od glasa onog koji kliče zatresli su se dovraci na pragovima i Dom se napunio dimom.
023	ISA	006	005	Na to sam rekao: „Teško meni, propao sam, jer sam čovek nečistih usana, i stanujem sred naroda nečistih usana; a Cara, Gospoda nad vojskama, videle su oči moje!“
023	ISA	006	006	Tada je jedan od serafima doleteo k meni. U ruci mu je bila žeravica što je hvataljkama uzeo sa žrtvenika.
023	ISA	006	007	Njom je dotakao moje usne i rekao: „Evo, ovo je dotaklo usne tvoje, i skinuta je krivica tvoja, i oprošten je greh tvoj.“
023	ISA	006	008	Zatim sam čuo glas Gospodarev kako govori: „Koga da pošaljem? I ko će poći za nas?“A ja sam rekao: „Evo mene! Pošalji mene!“
023	ISA	006	009	On je na to rekao: „Idi i reci tom narodu:’Slušaćete i nećete razumeti, gledaćete i nećete videti.’
023	ISA	006	010	Otežaj salom tom narodu srce, ogluvi uši njegove, oslepi oči njegove, dok progledaju oči njegove, i pročuju uši njegove, i razbere srce njegovo, i pokaje se i isceli ga.“
023	ISA	006	011	Tada sam rekao: „Dokle, Gospodaru?“Odgovorio je: „Dok su turobni gradovi bez stanovnika, i kuće bez čoveka, i turobne njive za pustošenje,
023	ISA	006	012	i Gospod otera ljudstvo, i veliko razaranje bude u samoj zemlji.
023	ISA	006	013	Pa ostane li u njoj desetina, i ona će se vratiti. I biće spaljen kao brest, i kao hrast koji je oboren do panja svoga. Potomstvo sveto iz panja njegovog.“
023	ISA	007	001	U dane Judinog cara Ahaza, sina Jotama, sina Ozijina, podigoše se aramejski car Resin i izrailjski car Fekaj, sin Remalijin, da ratuju protiv Jerusalima, ali nisu mogli da ga osvoje.
023	ISA	007	002	Tada su dojavili dinastiji Davidovoj govoreći: „Aramejci su se ulogorili u Jefremovoj oblasti.“I zadrhtalo je srce njihovo i srce naroda njihovog kao kad šumsko drveće zadrhti zbog vetra.
023	ISA	007	003	Onda je Gospod rekao Isaiji: „Izađi da sretneš Ahaza, ti i sin tvoj Sear-Jasuv, na kraj vodovoda Gornjeg jezera na putu za Beljarevo polje,
023	ISA	007	004	i reci mu:’Pazi i budi spokojan i ne boj se! I srce tvoje neka se ne plaši od ova dva ugarka zadimljena, zbog raspaljenog gneva Resina i Arama i zbog sina Remalijina,
023	ISA	007	005	ni zato što su se zaverili protiv tebe na zlo Aram i Jefremovci i sin Remalijin, te govore:
023	ISA	007	006	„Krenimo na Judu i opkolimo je i osvojimo za sebe, i zacarimo usred nje za cara sina Taveilovog.“
023	ISA	007	007	Govori Gospodar Gospod: „To se zbiti neće, i to biti neće!
023	ISA	007	008	Zato što Aramom Damask gospodari, a Damaskom Resin gospodari, i kroz šezdeset pet godina biće razoreni Jefremovci kao narod;
023	ISA	007	009	a Jefremovcima Samarija gospodari, a Samarijom sin Remalijin gospodari; ako ne verujete, nećete se održati.“’“
023	ISA	007	010	Gospod je opet progovorio Ahazu i rekao:
023	ISA	007	011	„Zaišti znak od Gospoda Boga svojega bilo iz dubine bezdana bilo s visine od gore.“
023	ISA	007	012	Ahaz je, međutim, odgovorio: „Neću tražiti i neću iskušavati Gospoda.“
023	ISA	007	013	Tada je Isaija rekao: „Čujte, dinastijo Davidova! Zar vam je malo što ste dojadili ljudima, pa i Bogu mome hoćete da dojadite?
023	ISA	007	014	Zato će vam sam Gospod dati znak: eto, devojka će zatrudneti i sina će roditi, i nadenuće mu ime’Emanuil’.
023	ISA	007	015	Maslo i med ješće da sazna kako da odbaci zlo i odabere dobro;
023	ISA	007	016	jer pre nego što dečak sazna kako da odbaci zlo i odabere dobro, biće napuštena zemlja za koju se ti brineš pred oba cara njena.
023	ISA	007	017	Dovešće Gospod protiv tebe, i protiv naroda tvog, i protiv dinastije tvoje dane kakvih nije bilo, od dana kad se Jefremovci odvojiše od Judejaca – dovešće cara asirskog.“
023	ISA	007	018	U dan onaj zazviždaće Gospod zunzarama na ušću egipatskih tokova i pčelama po zemlji asirskoj,
023	ISA	007	019	da sve one dođu i da popadaju po strmim koritima potoka suvih, i po raselinama stena, po trnjacima i svim pašnjacima.
023	ISA	007	020	U dan onaj, Gospodar će obrijati britvom iznajmljenom s onu stranu Eufrata, carem asirskim, obrijaće glavu i dlake s nogu, i bradu će takođe zbrisati.
023	ISA	007	021	U dan onaj, svako će hraniti po junicu iz krda i po dve ovce,
023	ISA	007	022	a od obilja obrađenog mleka maslom će se hraniti; maslom i medom će se hraniti svako ko u zemlji bude preostao.
023	ISA	007	023	U dan onaj, na svakom mestu gde je čokota hiljadu, što vrede srebrnjaka hiljadu, tamo će biti bodlje i trnje;
023	ISA	007	024	sa strelom i lukom tamo će se dolaziti, jer će zemlja biti sva u bodljama i trnju,
023	ISA	007	025	a po gorama svim, gde se motikom kopalo, niko tamo dolaziti neće, zbog straha od bodlji i trnja; tamo će se goveda slati, tamo će ovce gaziti.
023	ISA	008	001	Rekao mi je Gospod: „Uzmi veliku ploču i na njoj napiši narodnim pismom:’Brz na grabež – hitar na plen.’“
023	ISA	008	002	Potom sam za overu zapisa uzeo pouzdane svedoke: sveštenika Uriju i Zahariju sina Jeverehijina.
023	ISA	008	003	Onda sam se približio proročici te je ona začela i rodila sina. Tada mi je Gospod rekao: „Nadeni mu ime’Brz na grabež – hitar na plen’,
023	ISA	008	004	jer pre nego što dečak nauči’tata’ i’mama’, nosiće se pred cara asirskog bogatstvo iz Damaska i plen iz Samarije.“
023	ISA	008	005	Opet mi Gospod uputi reč govoreći:
023	ISA	008	006	„Zato što ovaj narod odbacuje spokojne tokove siloamskih voda, a veseli se pred Resinom i pred sinom Remalijinim,
023	ISA	008	007	gle, zato će Gospodar na vas navesti vode s Eufrata, silne i velike – cara asirskog i svu slavu njegovu – i one će se izliti iz korita svoga i preliće se preko svih obala;
023	ISA	008	008	provaliće u Judu, razliće se i poplaviće je, popeće se do grla njezina, i krila će raširiti svoja preko zemlje tvoje, o, Emanuile!“
023	ISA	008	009	Udružujte se na zlo, o, narodi, ali bićete smrvljeni! Poslušajte vi, daljine zemaljske. Opašite se, i bićete smrvljeni. Opašite se, i bićete smrvljeni.
023	ISA	008	010	Smišljajte zaveru – biće uništena; samo se vi dogovarajte – biće uzalud; zato što je s nama Bog.
023	ISA	008	011	Jer Gospod mi je ovako govorio kad me je rukom uhvatio i kad me je opomenuo da ne idem putem kojim ovaj narod ide. Rekao je:
023	ISA	008	012	„Ne zovite zaverom sve što narod ovaj naziva zaverom; ne bojte se čega se on boji i neka u vama straha ne bude.
023	ISA	008	013	Gospod nad vojskama, neka vam svetinja bude on, bojte se njega, neka vas prožima strah od njega.
023	ISA	008	014	Svetilište biće on, i kamen za spoticanje i stena za posrtanje obema dinastijama izrailjskim, zamka i mreža za sve stanovnike jerusalimske.
023	ISA	008	015	Mnogi će se od njih saplesti i pašće i razbiće se, zaplešće se i uhvatiće se.“
023	ISA	008	016	Sačuvaj svedočenje, zapečati Zakon među učenicima mojim.
023	ISA	008	017	Ja ću se pouzdati u Gospoda koji je lice svoje sakrio od potomaka Jakovljevih, njemu se ja nadam.
023	ISA	008	018	Evo mene i dece koju mi je dao Gospod za znak i čudesa u Izrailju od Gospoda nad vojskama, koji boravi na gori Sion.
023	ISA	008	019	A kad vam budu govorili: „Pitajte prizivače duhova i vidovnjake koji šapuću i mrmljaju…!“Ne treba li narod da pita svog Boga, nego da se kod mrtvih raspituju za žive?
023	ISA	008	020	Uz Zakon i uz svedočenje! Ko ovo ne rekne, zoru neka ne dočeka.
023	ISA	008	021	Lutaće po njoj potlačen i gladan; kad izgladni razjariće se i psovaće svoga cara i Boga svojega, bude li lice prema gore okrenuo.
023	ISA	008	022	Bude li po zemlji poglédao, videće strahotu i tamu i mrak kako guši, i zagnatog u stravu.
023	ISA	009	001	Ali neće biti mrak što nju guši kao u vremenu prethodnom, kad je obezvredio zemlju zavulonovsku i zemlju neftalimsku, a potonji će proslaviti put što vodi ka moru s druge strane Jordana, Galileju mnogobožačku.
023	ISA	009	002	Narod koji po tami hoda, veliku je svetlost ugledao, nastanjene u zemlji sena smrtnoga, svetlost ih jarka obasja.
023	ISA	009	003	Radost si uvećao; pred tobom se raduju kao u žetvenoj radosti, kao što se vesele kada plen dele;
023	ISA	009	004	jer jaram na nj natovaren i obramicu na njegovom ramenu, šibu progonitelja njegova, ti si polomio kao u dan madijanski.
023	ISA	009	005	Ta, svaka cokula maršira u metež, i plašt se natapa u krvi, te će biti za vatru hrana razgorela.
023	ISA	009	006	Ta, nama se muško dete rodilo, nama je sin dat; vlast je njemu na ramenu. I on će se zvati: Divni Savetnik, Bog Silni, Otac Večni, Vladar Mirotvorni.
023	ISA	009	007	Rasprostiranju vlasti i miru neće biti kraja na prestolu Davidovu i na carstvu njegovu, da ga sredi i da ga utvrdi u pravu i u pravednosti od sada i do veka. Revnost Gospoda nad vojskama to će učiniti.
023	ISA	009	008	Gospodar je reč poslao Jakovu i ona je među Izrailjce pala.
023	ISA	009	009	I sav narod nju će upoznati, Jefremovci i stanovništvo Samarije, koji govore srcem nadmenim i oholim:
023	ISA	009	010	„Ako su opeke pale, gradićemo od tesana kamena; divlje smokve su sasečene, kedre ćemo tamo podići.“
023	ISA	009	011	A Gospod razmešta protiv Resina protivnike njegove i podbada neprijatelje njegove,
023	ISA	009	012	Arameju spreda, Filistejce straga, te Izrailj proždiru svojim ustima. Uza sve to gnev se njegov umiriti neće i ruka mu ispružena ostaje.
023	ISA	009	013	Ipak se narod obratio nije onom koji ga je udario, i Gospoda nad vojskama potražili nisu;
023	ISA	009	014	te je Gospod odsekao od Izrailja glavu i rep, granu i rogoz, u jedan dan.
023	ISA	009	015	Starešina i lice ugledno – to je glava, a prorok koji naučava laž – to je rep.
023	ISA	009	016	Koji ovaj narod vode, oni zavode; koji bivaju vođeni, oni propadaju.
023	ISA	009	017	Zato se Gospodar njegovim mladićima radovati neće, njegovoj sirotinji i udovicama smilovati se neće. Zato što je sav narod opak i zao, na sva usta bezumno govore. Uza sve to gnev se njegov umiriti neće i ruka mu ispružena ostaje.
023	ISA	009	018	Zato što se opakost kao požar rasplamsala, bodlje i trnje proždire, šumski čestar je upalila, oblaci dima se podižu.
023	ISA	009	019	Zemlja plamti od jarosti Gospoda nad vojskama, i narod kao hrana za požar postaje: ni svog brata niko ne poštedi.
023	ISA	009	020	Ždere s desna i opet je gladan; guta s leva i opet sit nije. Čovek jede svoga bližnjeg meso:
023	ISA	009	021	Manasijevci Jefremovce, Jefremovci Manasijevce, a zajedno oba na Judejce. Uza sve to gnev se njegov umiriti neće i ruka mu ispružena ostaje.
023	ISA	010	001	Teško onima koji nepravedne odredbe određuju i propise tlačiteljske propisuju
023	ISA	010	002	da bi ubogome pravdu uskratili i siromasima naroda mog pravo oteli, kako bi sirotinju opljačkali.
023	ISA	010	003	I šta ćete u dan kazne činiti, kada propast iz daleka dođe? Kome ćete za pomoć uteći? Kamo ćete blago svoje ostaviti?
023	ISA	010	004	Kao roblje jamačno puzati i među poklane pasti… Uza sve to gnev se njegov umiriti neće i ruka mu ispružena ostaje.
023	ISA	010	005	„Teško Asircu! On je gneva moga šiba. On je u njihovoj ruci prut srdžbe moje.
023	ISA	010	006	Na puk otpadnički njega sam poslao, na narod koji me je rasrdio. On neka ga opleni i opljačka, kao blato drumsko neka ga izgazi.
023	ISA	010	007	Ali on nije tako nameravao, i u srcu svom nije tako smišljao, nego je u srcu svom za zatiranje, za istrebljivanje ne malog broja naroda.
023	ISA	010	008	Jer on je govorio:’Svaki od mojih glavara nije li [kao] car?
023	ISA	010	009	Nije li Halani kao Harkemis? I nije li Amat kao Arfad? Nije li Samarija kao Damask?
023	ISA	010	010	Kao što moja ruka dohvati carstva idolska i njihove likove od Jerusalima i od Samarije;
023	ISA	010	011	kao što učinih sa Samarijom i njenim idolima, zar da ne učinim s Jerusalimom i njegovim ikonama?’“
023	ISA	010	012	I kad Gospodar izbubnja sve što namerava činiti na gori Sion i u Jerusalimu, onda ću kazniti plod oholog srca cara asirskog, i drskost njegovih ponositih očiju,
023	ISA	010	013	zato što je rekao: „Snagom svoje ruke učinih, i mudrošću svojom, jer uman jesam; granice narodima uklonih, i blaga njihova opljačkah; kao junak pokorih stolujuće.
023	ISA	010	014	Ruka moja kao gnezdo zgrabi bogatstva tih naroda. I kao što se kupe ostavljena jaja svu sam zemlju pokupio; i nikog ne bi da krilo pokrene, da kljun otvori, da zapijuče.“
023	ISA	010	015	Zar sekira da se hvališe nad čovekom koji njome seče? Hoće li se veličati testera nad čovekom koji njom testeri? Zar palica maše čovekom koji je poteže, i štap li podiže onog koji drvo nije?
023	ISA	010	016	Zato će Gospodar Gospod nad vojskama poslati skapavanje među njegove zadrigle, i njegovu će slavu popaliti kao što se vatra raspaljuje.
023	ISA	010	017	Svetlost Izrailjeva biće ta vatra, i Svetitelj njegov biće taj plamen: on će goreti i proždirati bodlje njegove i trnje njegovo u jednom danu.
023	ISA	010	018	Krasotu šuma njegovih i polja njegovih on će uništiti od srži do kore. I biće kao bolesnik koji kopni.
023	ISA	010	019	Što ostane drva u njegovoj šumi, to malo će i dečak moći da prebroji.
023	ISA	010	020	I biće u dan onaj ostatak Izrailjev i izbeglice, potomci Jakovljevi, neće se više oslanjati na onoga koji ih obara, nego će bivati istinski oslonjeni na Gospoda, Svetitelja Izrailjeva.
023	ISA	010	021	Ostatak će se vratiti, ostatak Jakovljev Bogu silnome.
023	ISA	010	022	Ta, ako bude naroda tvojega, Izrailja, kao peska morskoga, vratiće se ostatak njegov. Odluka je konačna: pravda nadire.
023	ISA	010	023	Jer u potpunosti je odlučio Gospod Bog nad vojskama: on to čini u sredini cele zemlje.
023	ISA	010	024	Zato govori Gospodar Gospod nad vojskama: „Narode moj, stanovnici na Sionu, ne boj se Asirca kad te šibom tuče, kad palicu na te podiže na putu egipatskom,
023	ISA	010	025	jer još samo malo, i jarost je ispunjena, i gnev moj će ih uništiti.“
023	ISA	010	026	I Gospod nad vojskama zamahnuće bičem na njega kao što udaraše Madijane na Steni Orivovoj; i palica je njegova nad morem, i podiže je na putu egipatskom.
023	ISA	010	027	I biće u dan onaj: biće skinuto breme njegovo s tvojih ramena i jaram njegov s tvojeg vrata, i slomiće se jaram pred pomazanjem.
023	ISA	010	028	On dolazi na Ajat, on je prošao Migron, on rasprti prtljag svoj u Mihmasu.
023	ISA	010	029	Oni prѐlaze prélaze: „U Gavi će biti prenoćište za nas.“Rama drhće, a Gavaja Saulova beži.
023	ISA	010	030	Vrišti, ćerko Galimska, što glasnije! Slušaj, Laise! Siromahu, Anatote!
023	ISA	010	031	Madmena odluta; stanovnici gevimski utekoše.
023	ISA	010	032	Još danas će se u Novu zaustaviti, rukom maše gori ćerke sionske, humu jerusalimskom.
023	ISA	010	033	Gle, Gospodar Gospod nad vojskama grane kreše užasom, posečeni su vrhovi uspravljeni, oni uzdignuti su oboreni;
023	ISA	010	034	a sekirom se šumski gustiš raseca, a od Silnog Livan biva oboren.
023	ISA	011	001	Iz panja Jesejeva mladica će izrasti, iz njegova bokora Izdanak će plod doneti.
023	ISA	011	002	Na njemu će počivati Duh Gospodnji, Duh mudrosti i razuma, Duh saveta i jakosti, Duh znanja i bogobojaznosti.
023	ISA	011	003	Njega će prodahnuti bogobojaznost: te on neće suditi prema onome što vidi, niti ceniti prema onome što čuje,
023	ISA	011	004	nego će on po pravdi suditi, i poniznima na zemlji pravednu procenu izricati; šibom reči svoje ošinuće zemlju, a dahom iz usta ubiće opakoga.
023	ISA	011	005	On će opasati bedra pravdom, i bokove će povezati vernošću.
023	ISA	011	006	Vuk će boraviti s jagnjetom i ris će ležati s jaretom, tele i lav zajedno će pasti, a dečak će ih voditi.
023	ISA	011	007	Krava i medvedica će se napasati, i mladunčad njihova zajedno će ležati; slično volu, i lav će se slamom hraniti.
023	ISA	011	008	Iznad jame gujine igraće se odojče, a detence će ručicu zavlačiti u leglo zmijino.
023	ISA	011	009	Zlo se više neće činiti, niti će biti nasilja na svetoj gori mojoj, jer će se zemlja ispuniti poznavanjem Gospoda, kao što je vodom ispunjeno more.
023	ISA	011	010	U dan onaj Jesejev koren će se podići kao zastava na narode, puci će tražiti njega i odmorište njegovo biće slavno.
023	ISA	011	011	U onaj dan Gospodar će po drugi put ispružiti ruku da otkupi ostatak svog naroda, one što su preostali iz Asirije i iz Egipta i iz Patrosa i iz Kuša i iz Elama i iz Senara i iz Amata i sa obala morskih.
023	ISA	011	012	Podići će zastavu za puke i sabraće raspršene Izrailjce, i sakupiće raseljene Judejce, sa zemljina sva četiri krila.
023	ISA	011	013	Zavist plemena Jefremova nestaće, neprijatelji Jude istrebljeni biće: Jefrem više Judi zavideti neće, niti će Juda Jefremu neprijatelj biti.
023	ISA	011	014	Oni će za vrat sesti Filistejcima na zapadu; oni će zajedno pleniti plemena na istoku; rukom će svojom držati Edomce i Moavce; njima će biti poslušni potomci Amonovi.
023	ISA	011	015	Gospod će isušiti zaliv mora egipatskog, rukom će zamahnuti protiv Eufrata, jarom vetra on će nju razbiti na sedam suvih tokova, te će je ljudi prelaziti u obući.
023	ISA	011	016	I biće put ostatku naroda njegova, preživelima iz Asirije, kao što je bio Izrailjcima kad su se podigli iz zemlje egipatske.
023	ISA	012	001	U onaj dan ti ćeš govoriti: „Hvalim te, Gospode, ti si se na mene razgnevio, ali i gnev svoj odvratio; još si me utešio.
023	ISA	012	002	Evo, Bog je spasenje moje, uzdam se i neću se bojati, jer je Gospod snaga moja i pesma Gospodnja, on mi je bio na spasenje.“
023	ISA	012	003	I radosno ćete crpsti vodu iz spasonosnih izvora.
023	ISA	012	004	Vi ćete govoriti u dan onaj: „Zahvaljujte Gospodu! Prizivajte ime njegovo! Obznanjujte narodima dela njegova! Pominjite kako je uzvišeno delo njegovo!
023	ISA	012	005	Pevajte Gospodu zato što je sazvao divotu. Neka to bude po svoj zemlji znano.
023	ISA	012	006	Kličite i uzvisujte, stanovnici Siona, jer je velik među vama Izrailjev Svetitelj.“
023	ISA	013	001	Proroštvo o Vavilonu što ga vide Isaija sin Amocov:
023	ISA	013	002	„Na goletnom brdu podignite zastavu, njima iz glasa vičite, rukom mašite: i neka uđu na kneževska vrata.
023	ISA	013	003	Ja sam zapovedio svojim posvećenima, pa sam pozvao junake svoje za gnev moj, koji se vesele veličanstvu mome.“
023	ISA	013	004	Glas je mnoštva na gorama, kao da je puno naroda. Glas je buke od carstava, od sakupljenih gomila. To Gospod nad vojskama vrši smotru vojske za boj.
023	ISA	013	005	Dolaze iz daleke zemlje, s nebeske granice, Gospod i oruđa ljutine njegove, da svu zemlju razore.
023	ISA	013	006	Kukajte, jer je blizu dan Gospodnji, pustošenje od Svemoćnog dolazi.
023	ISA	013	007	Sve su ruke zato malaksale, svako ljudsko srce obamrlo,
023	ISA	013	008	pa su se ustrašili, žiganje i bolovi ih spopadaju, grče se kao porodilja; jedan zazire od drugoga, lica su im lica od plamena.
023	ISA	013	009	Evo dolazi dan Gospodnji, svirepost moja i ljutina i jarost gneva mojega, da u pustoš zemlju pretvori, da iz nje grešnike istrebi;
023	ISA	013	010	jer nebeske zvezde i sazvežđa njina neće više svetlošću sijati, sunce će da zgasne čim grane i mesec svetlost svoju neće više odsjajivati;
023	ISA	013	011	jer ću kazniti vaseljenu za zloću, i opake za krivicu; i zaustaviću ponos oholih, i poniziću nadmenost nasilničku.
023	ISA	013	012	Čovek će biti ređi od zlata žeženoga, ljudski stvor ređi od zlata ofirskoga.
023	ISA	013	013	Zato ću nebesa potresti i zemlja će se s mesta svoga pomeriti zbog srdžbe Gospoda nad vojskama, u dan kad se gnev njegov razjari.
023	ISA	013	014	I tada, kao srna pred hajkačima, kao ovce koje niko ne sabira, svako će gledati prema svom narodu, i svako će pobeći u svoju zemlju.
023	ISA	013	015	Oni će probosti svakog koga stignu, i od mača će pasti svako koga uhvate;
023	ISA	013	016	pred očima njihovim odojčad će im smrskati, kuće njine opljačkati, žene njihove silovati.
023	ISA	013	017	Evo, na njih Midijce podižem. Oni srebro ne cene i oni u zlatu ne uživaju.
023	ISA	013	018	Oni će lukom postreljati mladiće, na plod utrobe se smilovati neće, nad dečacima oko im se sažaliti neće.
023	ISA	013	019	Vavilon, ukras carstvima, ponos gordosti haldejske, biće kao Sodoma i Gomora kada ih je Bog opustošio.
023	ISA	013	020	On doveka neće biti naseljen, od kolena do kolena biće nenastanjen. I Arapin onde neće podizati šatora, niti će pastiri onde počivati.
023	ISA	013	021	Onde će zveri pustinjske boraviti, i sovuljage će im kuće napuniti, i nojevi će onde stanovati, a jarci će tamo skakutati.
023	ISA	013	022	Po njihovim napuštenim zgradama zavijaće hijene, a po njihovim raskošnim dvorovima šakali. Bliži se vreme njegovo, a dani mu se produžiti neće.
023	ISA	014	001	Ta, smilovaće se Gospod Jakovu, i opet će izabrati Izrailja; i daće im da se odmore na svom tlu. Pa će im se pridružiti došljak i priključiće se plemenima Jakovljevim.
023	ISA	014	002	I uzeće ih narodi i odvešće ih u njihov kraj, a potomstvo Izrailjevo njih će naseliti na Gospodnjem tlu, kao robove i sluškinje. I zarobiće one koji su njih zarobljavali, i biće gospodari nad svojim tlačiteljima.
023	ISA	014	003	I biće onog dana: Gospod će ti dati počinak od napora tvojih i od nevolja tvojih i robovanja teškog, čime su te bili tlačili.
023	ISA	014	004	Tad ćeš sastaviti izreku protiv vavilonskog cara, ti ćeš govoriti: Kako nestade tlačitelj! Kako nestade mučilište!
023	ISA	014	005	Gospod je slomio palicu opakih i žezlo vladarsko
023	ISA	014	006	što je besno tuklo narode udarcima što ne prestajahu, što je gnevno potčinjavalo puke, nemilice ih progonilo.
023	ISA	014	007	Sva zemlja se odmara, počiva, prolama se klicanje.
023	ISA	014	008	Nad tobom se raduju čempresi i kedri livanski: „Od kako si pao, ne dolaze na nas drvoseče.“
023	ISA	014	009	Dole se zbog tebe Svet mrtvih uskolebao, kada dođeš, da te on pozdravi; zato on budi preminule, sve moćnike zemaljske; sa svojih prestola ustaju svi carevi raznih narodnosti.
023	ISA	014	010	Svi ti oni kazuju i govore: „Ti si onemoćao kao i mi što smo. Ti si nama sličan postao.“
023	ISA	014	011	Oholost se tvoja u Svet mrtvih sruši, buka tvojih lauta; pod tobom je ležaj truleži, a nad tobom pokrivač od crva.
023	ISA	014	012	Kako pade sa nebesa, Svetlonošo, sine Zorin? Oboren si ti na zemlju, razoritelj nad pucima.
023	ISA	014	013	A u svom si srcu govorio: „Popeću se na nebesa, iznad zvezda Božijih. Presto svoj ću podići i sešću na gori sabornoj, na ivicama severa.
023	ISA	014	014	Uzneću se na visine nad oblacima, izjednačiću se sa Svevišnjim.“
023	ISA	014	015	A ti si u Svet mrtvih bačen, u dubine bezdana.
023	ISA	014	016	Koji te vide, oni te posmatraju, i o tebi razmišljaju: „Je li to taj čovek koji je zemlju tresao, carstva drmao;
023	ISA	014	017	koji je vaseljenu u pustinju pretvarao i njene gradove rušio; koji zatvorenike svoje kući nije puštao?“
023	ISA	014	018	Carevi raznih naroda svi počivaju u časti, svaki je u svojoj grobnici;
023	ISA	014	019	a ti si izbačen iz groba svog kao neki izdanak odurni, pokriven si poklanima, mačem probodenima, na ploče od rake pobacanima, kao izgažena lešina.
023	ISA	014	020	Ni tvoj pogreb neće biti kao što je pogreb njihov, zato što si svoju zemlju razorio, zato što si svoj narod poklao. Neka se nikad više potomstvo zlikovačko ne pominje.
023	ISA	014	021	Spremite pokolj potomcima zbog krivice njihovih otaca, da se više ne podižu, da svet osvajaju, te će sva vaseljena biti pokrivena gradovima.
023	ISA	014	022	„Ustaću na njih – govori Gospod nad vojskama – i zatrću Vavilonu ime i ostatak i rod i porod – govori Gospod.
023	ISA	014	023	Pa ću njega u posed predati ježevima i močvarama. Počistiću ga metlom-zatiralicom – govori Gospod nad vojskama.“
023	ISA	014	024	Zakleo se Gospod nad vojskama govoreći: „Što zamislih, to se ima zbiti, što naumih, to će se dogoditi.
023	ISA	014	025	Skršiću Asirca na mojoj zemlji, izgaziću na mojim gorama. Njen će jaram sa njih pasti; njeno breme sa njihovih pleća.“
023	ISA	014	026	Takva je odluka donesena protiv čitave zemlje; takva je ruka ispružena protiv svih narodnosti.
023	ISA	014	027	A kad Gospod nad vojskama odluči, ko će se usprotiviti? Kad on ruku ispruži, ko će je odvratiti?
023	ISA	014	028	Godine kad je umro car Ahaz bilo je ovo proroštvo:
023	ISA	014	029	Ne raduj se, Filistejo cela, što se slomi štap što te udara, jer će otrovnica izaći iz zmijskog klupka i ona će izleći zmaja krilatoga.
023	ISA	014	030	I napasaće se prvenci ubogih, i u spokojstvu počivaće siromasi; a tvoj rod ću pomoriti glađu, i pobiću što od tebe ostane.
023	ISA	014	031	Kukajte, vratnice! Zapomaži, grade! Strepi, sva filistejska zemljo! Jer najezda sa severa dolazi, i čete njezine niko ne napušta!
023	ISA	014	032	Šta će se tada odgovoriti glasnicima bilo koga puka? „Gospod je osnovao Sion, i u njemu će biti zaštićeni siromasi iz njegova naroda.“
023	ISA	015	001	Proroštvo protiv Moava: „Obnoć je opustošen Ar; srušen je Moav! Obnoć je opustošen Kir; srušen je Moav!
023	ISA	015	002	U hram i Devon ona se uspinje na uzvišicu da plače; nad Navavom i nad Medevom nariče narod moavski; a sve su glave ogolele i sve brade obrijane;
023	ISA	015	003	po ulicama su vrećama zaogrnuti, na njihovim krovovima i po trgovima svi oni nariču i plačući silaze.
023	ISA	015	004	Esevon i Elealija jauču, glas njihov se čuje do Jase. Zato drhću ratnici moavski, u grču je duša njihova.
023	ISA	015	005	Zato jeca srce moje zbog Moavaca, begunci njihovi beže do Soara, Eglat-Selisije, plačući se penju na Luit; putem oronajimskim razleže se jauk nad ruševinama.
023	ISA	015	006	Jer su se isušile vode nimrimske, trava je usahla, bilje propalo, zelenila više nema.
023	ISA	015	007	Zato ko je nešto uštedeo i skladišta njihova, taj će to nositi na Potok vrba.
023	ISA	015	008	Jer jauk se razleže do granice s Moavom, naricanje mu je do Eglajima, naricanje mu je do Vir-Elima.
023	ISA	015	009	Ta, pune su krvi vode dimonske, a ja ću još dodati Dimonu jednog lava na moavske begunce i na preostale u zemlji.“
023	ISA	016	001	Šaljite jagnje vladaru zemlje, od Sele prema pustinji, do gore ćerke sionske.
023	ISA	016	002	Slično ptici oteranoj, slično gnezdu rasturenom, biće ćerke moavske na gazovima potoka Arnona.
023	ISA	016	003	„Daj nam savet! Donesi presudu! Usred podneva senku svoju kao noć rasprostri. Sakrivaj prognanike! Nemoj izdati begunce!
023	ISA	016	004	Pusti da k tebi uteknu prognanici moavski. Budi njihov zaklon ispred pustošnika; jer tlačitelj je skončao, ugnjetač je nestao, pustošenje je prestalo, gazilac je sa zemlje iščezao.“
023	ISA	016	005	„I tad će se učvrstiti presto u milosti, i na njemu će stolovati u istini, u šatoru Davidovu, sudija koji zahteva pravednost i vešt je sa pravdom.“
023	ISA	016	006	Čuli smo za moavsku nadmenost, gordost preveliku; za nadmenost njihovu i oholost njihovu. Isprazno je njihovo hvalisanje.
023	ISA	016	007	Tako nariče Moav, svi nariču nad Moavom, za koljivom od grožđa iz Kir-Eresa tuguju sasvim slomljeni.
023	ISA	016	008	Uvenuli su zasadi esevonski, vinogradi sivamski, gospodari nad pucima potrše njegove odabrane lozice. Doprli su do Jazira, zamicali u pustinju; ogranci su im dosezali da pređu more.
023	ISA	016	009	Zato plačem kao što Jazir oplakuje vinograde sivamske, natapam suzama Esevon i Elealiju; jer nad tvojom berbom i nad tvojom žetvom nestalo je klicanje,
023	ISA	016	010	veselje i radost. U vinogradima nema cike, ne kliče se od radosti; gazilac ne gazi grožđe u kaci, zatvorio sam podvikivanje.
023	ISA	016	011	Zato utroba moja za Moavom kao harfa cvili, i potresen sam za Kir-Eresom.
023	ISA	016	012	I biće da će se videti: na uzvišicama umaraju se Moavci, i dolaze na svetilište svoje da se mole, ali to neće ići.
023	ISA	016	013	Ovo je reč što je Gospod nekad rekao za Moav.
023	ISA	016	014	Sad, pak, Gospod kaže govoreći: „Za tri godine, kao tri godine najamničke, moavska će slava potamneti sa svim velikim mnoštvom, a ono malo ostatka biće sitno i slabašno.“
023	ISA	017	001	Proroštvo protiv Damaska: „Gle, Damask će prestati da bude grad, i postaće gomila krhotina.
023	ISA	017	002	Njegovi gradovi oko Aroira biće za stada i ležaće, i neće biti zastrašitelja.
023	ISA	017	003	Jefremovo pleme izgubiće utvrđenje, i Damask carstvo; a ostatku Arama će se dogoditi što i slavi potomaka Izrailjevih – govori Gospod nad vojskama.
023	ISA	017	004	I biće u dan onaj: smanjiće se slava Jakovljeva i splasnuće im salo na telu.
023	ISA	017	005	I biće kao kad žetelac žanje žito, i ruka mu klasje hvata; kao kad se skuplja klasje u refaimskoj dolini –
023	ISA	017	006	samo će pabirci ostati; ili kao kad se maslina otrese: dve-tri zrele na vrhu gornje grane, četiri-pet na granama drveta – govori Gospod, Bog Izrailjev.“
023	ISA	017	007	U dan onaj čovek će pogledati svoga Sazdatelja, i upraviće oči svoje prema Svetitelju Izrailjevu.
023	ISA	017	008	Neće više poglédati na žrtvenike, na delo svojih ruku; neće više gledati šta njegovi prsti načiniše: Aštartine stupove i stubove u čast Sunca.
023	ISA	017	009	U dan onaj utvrđeni gradovi njegovi će biti kao ostavljeni u šumi, kao gornja grana što je ostaviše pred potomcima Izrailjevim; i biće pustošenje.
023	ISA	017	010	Zato što si zaboravio Boga koji te spasava, i nisi se setio Stene koja ti daje snagu; zato sadiš ljupke sadove, i kalemiš tuđinske mladice;
023	ISA	017	011	u dan kad ih posadiš, one izrastu, a ujutru tvoje sadnice su bokor; ali žetva odlete u dan nevolje, u dan bola kome leka nema.
023	ISA	017	012	Jao, buka mnogih naroda, buče kao što buči more; šum svetine koja šumi kao silne vode što šumore.
023	ISA	017	013	Narodi šumore kao silne vode što šumore, ali kad im on zapreti, oni beže daleko, i razvejani kao pleva po gorama na vetru, kao vrtložići pred vihorom.
023	ISA	017	014	Dođe veče, eto straha; pre svanuća njega više nema. Tako prolaze oni koji nas plene, i kob je onih koji nas pljačkaju.
023	ISA	018	001	Teško zemlji razmahnutih krila, s one strane kušanskih reka,
023	ISA	018	002	koja morem šalje glasnike, i vodom u čamcima rogoznim. Idite, hitri vesnici, puku lepa stasa i tamne puti, narodu kog se boje i nadalje, puku žilavom i zavojevačkom, čijom zemljom se prepliću reke.
023	ISA	018	003	Svi stanovnici vaseljene, žitelji zemlje, kad se zastava na gorama podigne, gledajte; i kad rog zatrubi, slušajte.
023	ISA	018	004	Jer meni govori Gospod: „Odmaraću se i posmatrati sa svojeg mesta, kao žega zažarena nad svetlošću, kao rosni oblak kad je žega tokom žetve.“
023	ISA	018	005	Pre berbe, kad procveta loza, dozrevanje grozdova je u jeku, i sekačima će poseći mladice, i odstraniti posečene lozice.
023	ISA	018	006	Zajedno će biti ostavljeni grabljivicama gorskim i zverima po zemlji: grabljivice će na njima letovati, i sve zveri zemaljske zimovati.
023	ISA	018	007	U to vreme dar donosiće Gospodu nad vojskama puk lepa stasa i tamne puti, narod kog se boje i nadalje, puk žilav i zavojevački, čijom zemljom prepliću se reke, k mestu gde je ime Gospoda nad vojskama, gori Sion.
023	ISA	019	001	Proroštvo protiv Egipta. Evo, Gospod jaše na laku oblaku, i u Egipat stiže. Drhću pred njim egipatski idoli, Egipćanima srce u grudima obamire.
023	ISA	019	002	„Podbošću Egipćane protiv Egipćana, i čovek će se boriti protiv brata svojega, i čovek protiv druga svojega, grad protiv grada, carstvo protiv carstva.
023	ISA	019	003	Egipat će klonuti duhom. Ja ću sprečiti njegove namere, te će tražiti kod idola i kod vračara, kod prizivača duhova i kod vidovnjaka.
023	ISA	019	004	Egipćane ću ja predati u ruke okrutnom gospodaru; car žestoki nad njima će vladati – govori Gospodar Gospod nad vojskama.“
023	ISA	019	005	Iz reke će ispariti vode, korita će rečna presahnuti i presušiti,
023	ISA	019	006	usmrdeće se prokopi, sahnuće rukavci egipatski i presušiće. Uvenuće trska i rogoz.
023	ISA	019	007	Livade kraj Nila, kraj ušća Nila, i svi usevi kraj Nila usahnuće; biće odbačeni i neće ih više biti.
023	ISA	019	008	I tugovaće ribari, i jadikovaće koji bacaju u Nil udicu, i biće uplakani koji mreže po vodi bacaju.
023	ISA	019	009	I postideće se koji obrađuju lan, vlačari i tkači platna beloga.
023	ISA	019	010	Srušene su ustave njegove, rastužiće se koji grade za platu.
023	ISA	019	011	Ah, glavari soanski su ludaci, mudri savetnici faraonovi savetuju glupavo. Kako to govorite faraonu: „Učenik sam mudrih ljudi, učenik sam drevnih careva.“?
023	ISA	019	012	Gde li su ti tvoji mudraci? Neka ti dojave i neka obznane: Šta je Gospod nad vojskama za Egipat naumio?
023	ISA	019	013	Glavari soanski su ludi, prevariše se knezovi nofski, oni zavode Egipat, njegove plemenske uglednike.
023	ISA	019	014	Gospod je u njih ulio duha zabune, te Egipat smućuju u svemu što on čini, jer se tetura kao pijanica kad povraća.
023	ISA	019	015	Više neće biti u Egiptu rada, bilo da ga čini glava ili rep, bilo palma ili sita.
023	ISA	019	016	U dan onaj Egipćani će biti kao žene, drhtaće i strepeće kad Gospod nad vojskama na njih rukom zamahne, kojom on maše nad njima.
023	ISA	019	017	Tle judejsko na užas Egiptu će biti; bojaće se ko god mu ga pomene, zbog namere što je Gospod nad vojskama za Egipat naumio.
023	ISA	019	018	U dan onaj biće u zemlji egipatskoj pet gradova gde će se jezikom hananskim govoriti i gde će se Gospodu nad vojskama zaklinjati; „grad Aheres“reći će za jednoga.
023	ISA	019	019	U dan onaj biće žrtvenik Gospodnji usred zemlje egipatske, i stub posvećen Gospodu blizu granice njegove.
023	ISA	019	020	I biće znak i svedočanstvo za Gospoda nad vojskama u zemlji egipatskoj: kad protiv tlačitelja prizovu Gospoda, on će im poslati spasitelja i vojskovođu – izbavitelja.
023	ISA	019	021	I Gospod će sebe obznaniti Egipćanima, i Egipćani će poznati Gospoda u dan onaj, i služiće mu žrtvama i prinosima, zavetovaće Gospodu zavete i izvršavaće.
023	ISA	019	022	Gospod će Egipćane udariti teško, ali će ih isceliti; i oni će se Gospodu obratiti, i on će ih uslišiti i izlečiti.
023	ISA	019	023	U dan onaj drum će biti od Egipta do Asirije: Asirci će dolaziti u Egipat i Egipćani u Asiriju. Egipćani i Asirci služiće Gospodu.
023	ISA	019	024	U dan onaj Izrailj će biti treći sa Egiptom i Asirijom, da budu blagoslov usred zemlje.
023	ISA	019	025	Blagosloviće ih Gospod nad vojskama: „Neka je blagosloven – govoriće se – moj narod egipatski, i delo ruku mojih, Asirija, i dostojanje moje, Izrailj.“
023	ISA	020	001	One godine kad je u Azot došao Tartan, koga je poslao Sargon, car asirski, i zaratio na Azot i zauzeo ga,
023	ISA	020	002	negde u to vreme reče Gospod preko Isaije, sina Amocova. Reče mu: „Idi i skini kostret s bedara i izuj obuću s nogu svojih.“On je to učinio, te je hodao neodeven i bos.
023	ISA	020	003	Tad je Gospod rekao: „Kako je sluga moj Isaija tri godine hodao neodeven i bos, kao znak i znamenje Egipćanima i Kušanima,
023	ISA	020	004	tako će car asirski odvesti roblje iz Egipta i izgnanike iz Kuša, mlade i stare, neodevene i bose, otkrivenih zadnjica na sramotu Egiptu.
023	ISA	020	005	Tada će se zbuniti i zastideti zbog Kuša, svoje uzdanice, i Egipta, ponosa svojega.
023	ISA	020	006	I govoriće u dan onaj stanovnici ovog primorja:’Eto, to je uzdanica naša, kamo smo bežali da nam pomogne, da nas izbavi od cara asirskog. A kako mi da uteknemo?’“
023	ISA	021	001	Proroštvo primorskoj pustinji. Kao što vihori po Negevu huje, iz pustinje pristižu, iz zemlje strahotne.
023	ISA	021	002	Otkriveno mi je strašno viđenje – podlac podlost čini, pustošnik pustoši: „Na juriš, Elame! Na opsadu, Midijo! Dokrajčiću sve uzdahe njene!“
023	ISA	021	003	Zato bedra moja probadaju probadi; bolovi me spopadaju kao porodilju; smućen sam nad onim što čujem, užasnut sam pred onim što vidim.
023	ISA	021	004	Zbunjeno je srce moje, groza me snađe. Suton mog uživanja pretvori se u jezivost.
023	ISA	021	005	Postavi sto! Prostiri prostirku! Jedi! Pij! Ustajte, glavari! Mažite štitove!
023	ISA	021	006	Jer Gospod je meni ovako rekao: „Idi, postavi stražara! Pa što vidi, to neka ti javi.
023	ISA	021	007	Ako vidi konjanike, kako jašu po dvojica, jahače na magarcima, jahače na kamilama, neka dobro pazi, neka pazi što pažljivije.“
023	ISA	021	008	I povika stražar sa stražarnice: „Gospodaru moj, stojim danju neprestano, i celu noć na banku gde sam postavljen.
023	ISA	021	009	I gle ovo: dolaze konjanici, jašu po dvojica. Tada on progovori i reče:’Pade, pade Vavilon! Svi kipovi njegovih bogova o zemlju se razbiše.’“
023	ISA	021	010	Vršeno moje, zrno s gumna mojeg! – što sam čuo od Gospoda nad vojskama, Boga Izrailjeva, to vam objavljujem.
023	ISA	021	011	Proroštvo o Dumi. Dođe mi zov iz Sira: „Stražari, koje je doba noći? Stražari, koje je doba noći?“
023	ISA	021	012	Stražar odgovara: „Dolazi jutro, pa opet noć. Ako ćete iskati, ištite! Vratite se! Dođite!“
023	ISA	021	013	Proroštvo Arapima. U čestarima arapskim počivate, karavani dedanski.
023	ISA	021	014	Pristupite žednom, iznesite vodu, stanovnici zemlje temeske, s hlebom svojim pred begunce izađite.
023	ISA	021	015	Jer oni beže pred mačevima, ispred mača isukanog, i ispred luka napetoga, i ispred boja žestokoga.
023	ISA	021	016	Da, ovako mi je rekao Gospodar: „Još jedna godina, kao što su godine najamničke, i iščeznuće sva slava kedarska.
023	ISA	021	017	Od mnogobrojnih strelaca među muškarcima iz Kedra, malo će ih ostati. Jer je to rekao Gospod, Bog Izrailjev.“
023	ISA	022	001	Proroštvo o Dolini viđenja. Šta ti je sad, te se penješ sav na krovove?
023	ISA	022	002	Prepun vreve, grade bučni, šeheru razigrani! Izginuli tvoji od mača ne padoše, niti mrtvi tvoji u boju.
023	ISA	022	003	Svi tvoji vladari zajedno pobegoše, ne zategoše luk, a padoše u ropstvo, zarobljeni su svi koji se nađoše u tebi, daleko su bežali.
023	ISA	022	004	Zato sam rekao: „Ostavite me, gorko ću plakati; nemojte me tešiti nad ruševinom milog naroda mojega.“
023	ISA	022	005	Jer je dan pometnje i rasula i zbunjenosti od Gospodara Gospoda nad vojskama. U Dolini viđenja zid se ruši, prema planini je vapaj,
023	ISA	022	006	jer Elam tobolac donosi, sa bojnim kolima i konjanicima, a Kir štit otkriva.
023	ISA	022	007	Izabrane doline tvoje bojnih kola su pune. Konjanici se kod vratnica postrojavaju.
023	ISA	022	008	Tako je Judi uklonio zaštitu. U dan onaj pogled si svrnuo na oružje u šumskoj kući.
023	ISA	022	009	I pukotine u gradu Davidovu, videli ste kako ih je mnogo. I sabrali ste vodu iz Donjeg jezera.
023	ISA	022	010	Pa ste prebrojali kuće jerusalimske i porušili kuće da zid učvrstite;
023	ISA	022	011	te ste između dva zida načinili spremište za vodu iz Starog jezera; ali se na Stvoritelja niste obazirali, niti ste videli onog što je sve načinio odavno.
023	ISA	022	012	I pozvao je u dan onaj Gospodar Gospod nad vojskama: da plačete i tugujete, da obrijete glave i pripašete kostret.
023	ISA	022	013	Ali, gle, veselje i radost, ubijaju goveda i kolju ovce, jedu meso i piju vino: „Da jedemo i pijemo, jer sutra ćemo da pomremo.“
023	ISA	022	014	A mojim ušima je objavio Gospod nad vojskama: „Neće biti otkupljena vaša krivica dok ne umrete – reče Gospodar Gospod nad vojskama.“
023	ISA	022	015	Govori Gospodar Gospod nad vojskama: „Hajde, otidi onom dvoraninu, Somni, nadstojniku dvora:
023	ISA	022	016	’Šta je s tobom i ko si to ti, da ovde grobnicu klešeš sebi? Kleše sebi grobnicu na visini, useca u steni stan za sebe.
023	ISA	022	017	Gle, Gospod će tebe baciti silno, junak će te uhvatiti snažno,
023	ISA	022	018	u klupko će te umotati žestoko, kao loptu će te bacati po zemlji širokoj. Tamo ćeš ti umreti, i tamo su kola tvoja slavna, sramoto dvoru gospodara tvoga.
023	ISA	022	019	Lišiću te položaja tvoga, i oteraću te iz službe tvoje.
023	ISA	022	020	A u taj dan ću pozvati slugu svoga Elijakima sina Helkijina.
023	ISA	022	021	Njega ću obući u odoru tvoju, njega ću opasati pojasom tvojim, njemu ću u ruke predati vlast tvoju, te će biti predak stanovnicima jerusalimskim i domu Judinom.
023	ISA	022	022	Na njegova pleća postaviću ključ od doma Davidova: kad otvori, neće zatvoriti niko, kad zatvori, neće otvoriti niko.
023	ISA	022	023	Njega ću kao klin uglaviti na mestu čvrstome, te će postati slavni presto u domu oca svojega.
023	ISA	022	024	O njega će se obesiti sva slava doma oca njegova: izdanci i potomci, sve posude malene, od zdelica do svih krčaga.’
023	ISA	022	025	U dan onaj – govori Gospod nad vojskama – izvući će se klin uglavljeni na mestu čvrstome, slomiće se i pašće; a teret što je na njemu biće odsečen, jer je Gospod rekao.“
023	ISA	023	001	Proroštvo o Tiru. Ridajte, lađe tarsiske, jer je raskopan, nema kuće, nema ulaska. Objavljeno im je iz zemlje kitimske.
023	ISA	023	002	Umuknite, stanovnici primorski, trgovci sidonski brodili su morem – oni su te snabdevali –
023	ISA	023	003	i vodama velikim. Seme sihorsko i žetva kraj Nila bili su bogatstvo njegovo. On je narodima bio sajmište.
023	ISA	023	004	Stidi se, Sidone, jer more govori, sila morska kazuje: „Ne spopadaju mene bolovi trudnički, niti rađam, i ne odgajam mladiće, ne podižem devojke.“
023	ISA	023	005	Kada su vesti stigle u Egipat, spopadoše ih bolovi kao kad su čuli o Tiru.
023	ISA	023	006	Otplovite u Tarsis, ridajte, stanovnici primorski.
023	ISA	023	007	Je li to vaš grad veseli, što postoji od starinskih dana? Noge su ga njegove nosile da se daleko naseli.
023	ISA	023	008	Ko li je to odlučio? protiv Tira koji krune deli, čiji trgovci behu glavari i prodavci njegovi poštovani po svetu?
023	ISA	023	009	Gospod nad vojskama je to odlučio, da osramoti nadutost gordu, da ponizi sve po svetu poštovane.
023	ISA	023	010	Prođi svojom zemljom kao Nil, ljupki Tarsise: nema više luke.
023	ISA	023	011	Ruku svoju na more je podigao, carstva zatresao. Gospod je zapovedio za Hanan: da se razore tvrđave njegove.
023	ISA	023	012	I rekao je: „Nećeš više klicati, silovana devojko, ljupki Sidone. Ustani, pređi u Kitim; ali ni tamo nećeš imati počinka.“
023	ISA	023	013	Evo zemlje haldejske, taj narod ne postoji, Asirci je osnovali za one iz pustinje, razaraju utvrđenja njena.
023	ISA	023	014	Ridajte, lađe tarsiske, jer je raskopana vaša tvrđava.
023	ISA	023	015	I biće u onaj dan, pa će Tir biti zaboravljen sedamdeset godina, kao dani jednog kralja. Posle sedamdeset godina, Tiru će biti kao bludnici iz pesme:
023	ISA	023	016	„Uzmi citru, te se skitaj gradom, bludnice zaboravljena! Sviraj lepo, pevaj mnogo, ne bi li se setili tebe!“
023	ISA	023	017	I biće posle sedamdeset godina: Gospod će pohoditi Tir; i grad će ponovo uzimati svoju platu i bludničiće sa svim carstvima na svetu, po licu zemlje.
023	ISA	023	018	Ipak, njegova dobit i plata biće posvećeni Gospodu. Neće se zgrtati ni čuvati, nego će njegova dobit biti za one koji borave pred Gospodom, te da imaju hrane do sitosti i otmenu odeću.
023	ISA	024	001	Gle, Gospod će zemlju opustošiti i ogoliti i njeno lice unakaziti, i stanovnike njene raspršiti.
023	ISA	024	002	Kao narod sveštenik će biti, i kao sluga gospodar njegov, i kao sluškinja gospodarica njena, i kupac kao prodavac njegov, i zajmoprimac kao zajmodavac njegov, i dužnik kao poverilac njegov.
023	ISA	024	003	Zemlja će biti opustošena pustoš, ispražnjena praznina, zato što je Gospod rekao ovu reč.
023	ISA	024	004	Zemlja tuži, vene; svet gine, vene; ginu gordi narodi na zemlji.
023	ISA	024	005	Jer je zemlja oskrnavljena pod stanovnicima njenim, zato što su zakone prestupili, odredbu pogazili, savez večni prekršili.
023	ISA	024	006	Zato zemlju prokletstvo proždire, stanovnici njeni su pod krivicom. Zato su popaljeni stanovnici zemaljski, i ljudi je malo preostalo.
023	ISA	024	007	Vino novo tuguje, loza vene, uzdišu svi što vesela srca behu.
023	ISA	024	008	Nema više veselja uz bubnjeve, okonča se graja slavljenika, umukla je svirka na citarama.
023	ISA	024	009	Vino piju, ali ne pevaju, pijancima gorči piće žestoko.
023	ISA	024	010	Grad bezvredni postade razoren, svim kućama ulaz je zatvoren,
023	ISA	024	011	zbog vina je jauk po ulicama, svaka radost u mrak se pretvori, iz zemlje je izgnano veselje.
023	ISA	024	012	Samo pustoš ostade u gradu, vratnice se razvališe treskom,
023	ISA	024	013	jer se tako u zemlji događa, tako biva među narodima, kao kad se otresu masline, ili grožđe pabirči po berbi.
023	ISA	024	014	Oni glas podižu kličući; veličanstvenost Gospodnju uznose s mora.
023	ISA	024	015	Zato slavite Gospoda vi na istoku, ime Gospoda, Boga Izrailjeva na ostrvima morskim.
023	ISA	024	016	S kraja zemlje čujemo muziku: „Neka je čast Pravedniku!“Ali ja govorim: „Propadoh! Propadoh! Teško meni! Izdajnici su izdali, baš izdajom izdajnici su izdali!“
023	ISA	024	017	Strahota i jama i zamka, tebi, stanovniče zemaljski.
023	ISA	024	018	Ko utekne ispred glasa o strahoti, u jamu će upasti; a ko se iz jame izvuče, u zamku će se uhvatiti. Pa će se otvoriti okna na visini, i zatrešće se temelji zemaljski.
023	ISA	024	019	Zemlja će se razbijanjem razbiti. Zemlja će se raspuklinom raspući. Zemlja će se zemljotresom tresti.
023	ISA	024	020	Zemlja će se teturanjem teturati kao pijan čovek; zaljuljaće se kao senica: tamo-amo; toliko će joj bezakonje njeno otežati, te će pasti i više ustati neće.
023	ISA	024	021	I dogodiće se u onaj dan: Gospod će pohoditi vojsku višnju na visini, i sve careve ovozemaljske na zemlji;
023	ISA	024	022	biće sabirom sabrani i zarobljeni u tamnici, u zatvoru zatvoreni, i kažnjeni posle mnogo dana.
023	ISA	024	023	Mesec će se zacrveneti i sunce će pocrveneti, jer će se zacariti Gospod nad vojskama na gori Sion i u Jerusalimu, i slava mu je pred starešinama njegovim.
023	ISA	025	001	Gospode, ti si Bog moj, uzvisujem te, slavim tvoje ime, zato što si ostvario divotu, od davnina smišljenu vernost vernu,
023	ISA	025	002	jer si grad pretvorio u hrpu, naselje utvrđeno u ruševinu; tvrđava tuđinaca više nije grad – doveka se obnoviti neće.
023	ISA	025	003	Tebe zato narod snažni slavi, od tebe se boji grad svirepih plemena,
023	ISA	025	004	a ti si utočište sirotom, utočište ubogom u nevolji njegovoj; ti si sklonište od nepogode, zaklon od žege, jer ćud je svirepih kao nepogoda sa strane;
023	ISA	025	005	kao žega nad sušnim tlom, ti gušiš graju odvratnih, kao žegu senkom oblaka svirepima se prekinulo pevanje.
023	ISA	025	006	A Gospod nad vojskama spremiće na ovoj gori gozbu od sala za sve narode, gozbu od sala, gozbu od vina, od vina odležalog, od moždine masne, od prečišćenog vina odležalog.
023	ISA	025	007	I na ovoj gori on će zderati zastor što sve narode zastire i koprenu što sve puke obavija.
023	ISA	025	008	On će smrt pobedonosno zderati, i Gospodar Gospod će suzu otrti sa lica svakoga, i sramotu će skinuti sa svog naroda po svoj zemlji – zato što je Gospod rekao.
023	ISA	025	009	I govoriće se u dan onaj: „Gle, ovo je Bog naš. Njega smo očekivali i on nas je spasao. Ovo je Gospod kog smo očekivali; kličimo i radujmo se, jer on spasava.“
023	ISA	025	010	Jer ruka Gospodnja počiva na gori ovoj, i Moav će biti izgažen pod njim kao što se slama u đubrištu gazi.
023	ISA	025	011	I širiće ruke svoje posred njega kao što širi plivač kada pliva. I poniziće njegov ponos veštinom ruku njegovih.
023	ISA	025	012	I oboriće na visokoj tvrđavi tvoje zidove, i oboriće ih na zemlju, poniziće ih, baciće ih u prašinu.
023	ISA	026	001	U onaj dan pevaće se ova pesma u zemlji Judinoj: „Imamo tvrd grad, on nam podiže spasenje, zidove i bedeme.
023	ISA	026	002	Otvorite vratnice da uđe puk pravedni koji je dosledno veran,
023	ISA	026	003	čiju ćeš sabranost zasnovanu na tebi ti sabrati u miru, u miru zato što se u tebe uzda.
023	ISA	026	004	Uzdajte se u Gospoda doveka, jer u Gospodu, u Gospodu samom je večna Stena;
023	ISA	026	005	jer on obara one koji stanuju visoko, naselje uzdignuto on ruši, on ga ruši na zemlju, on ga srozava u prašinu.
023	ISA	026	006	Gaziće ga noga, noge ubogih, koraci nevoljnih.“
023	ISA	026	007	Staza pravednikova je čestita i pravednikov kolosek ti ravnaš.
023	ISA	026	008	Da, na stazi tvojih presuda, Gospode, mi te očekujemo, i za imenom tvojim i za spomenom tvojim žudi duša.
023	ISA	026	009	Duša moja žudi noću, da, duh moj u meni, tebe traži, jer kad ti presudiš na zemlji, tad se pravdi uče stanovnici sveta.
023	ISA	026	010	Ako opaki dobije naklonost, ipak neće naučiti šta je pravednost; u zemlji čestitih on čini nepravdu i ne obazire se na veličanstvo Gospodnje.
023	ISA	026	011	Gospode, ruka tvoja je podignuta, ipak oni ne vide. Daj da vide revnost tvoju za tvoj narod, pa nek se postide. Plamen za neprijatelje tvoje neka ih proždere.
023	ISA	026	012	Gospode, ti nam mir određuješ, jer si ti uredio sva dela naša.
023	ISA	026	013	Gospode, Bože naš, upravljali su nama osim tebe drugi gospodari. Tebi jedinome, tvoje ime pominjemo.
023	ISA	026	014	Mrtvi neće oživeti, pokojnici neće ustati, jer ti si ih pohodio i razorio, i zatro si svaku uspomenu na njih.
023	ISA	026	015	Umnožio si puk, Gospode, umnožio si puk, proslavio si se, proširio si zemlji sve granice njene.
023	ISA	026	016	Gospode, u nevolji oni su k tebi došli, tihu molitvu izlivali kada si ih karao.
023	ISA	026	017	Kao trudnica pred porođajem, grči se, vrišti u bolovima, takvi smo mi pred licem tvojim, Gospode,
023	ISA	026	018	Zatrudneli smo, grčimo se kao da vetar porađamo, niti smo zemlji spasenja doneli, niti se rodiše stanovnici sveta.
023	ISA	026	019	Oživeće mrtvi tvoji, dići će se s mojim mrtvim telom. Probudite se i pevajte koji boravite u prahu, jer rosa svetlosna rosa je tvoja, i zemlja pokojnika porod će dati.
023	ISA	026	020	Hajde, narode moj, u odaje svoje uđi, i vrata svoja za sobom zatvori. Sakrij se časkom na tren, dok jarost ne prođe.
023	ISA	026	021	Jer, gle, Gospod će izaći iz mesta svojega da pohodi krivicu stanovnika zemaljskih; i otkriće zemlja krv što je u njoj, i neće više pokrivati poklane koji su u njoj.
023	ISA	027	001	U dan onaj pohodiće Gospod mačem svojim, ljutim i velikim i jakim levijatana, zmiju vijugavu, i zaklaće neman morsku.
023	ISA	027	002	U dan onaj „Vinograde vinorodni – odgovoriće mu.
023	ISA	027	003	Ja, Gospod, bdim nad njim, zalivam ga neprestano; da ga neko ne ošteti, danju i noću stražarim nad njim.
023	ISA	027	004	Nema jarosti u meni. Trnovitim bodljama, ko će me napasti? Nastupiću protiv njega; spaliću ga svega.
023	ISA	027	005	Ili: neka se pouzda u moje utočište: mir sa mnom neka sklopi, sa mnom mir neka sklopi!“
023	ISA	027	006	Ide vreme, Jakov će se ukoreniti, Izrailj će se razgranati i procvetati, i oni će plodovima lice sveta prekriti.
023	ISA	027	007	Da li je on udario onog što je njega udario? Da li je on klao onog što je njega klao?
023	ISA	027	008	Isterao si ga, izgnao si ga – ti si njega karao. On će ga oduvati dahom svojim olujnim u dan vetra istočnoga.
023	ISA	027	009	Tako će se otkupiti krivica Jakovljeva, a sve ovo je zato što je njemu oprošten greh: on će učiniti da svi kameni žrtvenici budu kao zdrobljeni krečnjak, da se više ne podižu Aštartini stupovi i stubovi u čast sunca.
023	ISA	027	010	Jer će grad utvrđeni ostati sam, napušten i zaboravljen kao pustinja. Onde telad pase, onde leži i brsti mu grane.
023	ISA	027	011	Kad mu se kruna osuši, onda se lome; žene dolaze i one ih spaljuju, jer je to narod nerazuman. Zato im se neće smilovati njegov Sazdatelj, i neće mu biti naklonjen njegov Graditelj.
023	ISA	027	012	U dan onaj ovršiće Gospod klasje od toka Eufrata do Egipatskog potoka, i vi ćete se skupiti, jedan po jedan, potomci Izrailjevi.
023	ISA	027	013	U dan onaj velika će zatrubiti truba i doći će raseljeni po zemlji asirskoj, i izgnani u zemlju egipatsku, i klanjaće se Gospodu na svetoj gori, u Jerusalimu.
023	ISA	028	001	Teško gordome vencu pijanica Jefremovih, i cvetu uvelome, bleštavoj slavnosti njegovoj, koji su se udebljali, vinom opili.
023	ISA	028	002	Evo, Gospodar ima jačinu i moć, kao oluja gradonosna, vihor rušilački, kao poplava bujičinih voda, obara ih na zemlju rukom.
023	ISA	028	003	Nogama će biti izgažen gordi venac pijanica Jefremovih,
023	ISA	028	004	i cvet uveli, bleštava slavnost njegova, koji su se udebljali; biće kao smokva rana pre leta, čim je neko ugleda, odmah je šakom ubere.
023	ISA	028	005	U dan onaj Gospod nad vojskama postaće venac blistavi i kruna slavonosna ostatku naroda svojega,
023	ISA	028	006	duh pravedni sudija na sudu, i sila onom koji odbija napade na vratnice.
023	ISA	028	007	A i oni posrću od vina, i teturaju se od žestokog pića. Sveštenik i prorok od žestokog pića, omamilo ih je vino; teturaju se zbog žestokog pića. Posrću pri viđenju, ljuljaju se na ročištu.
023	ISA	028	008	Ta svi su stolovi puni gnusnih izbljuvaka, nigde mesta čistoga.
023	ISA	028	009	„Koga on to uči znanju? I kome on objašnjava poruku? Deci koju odvikavaju od mleka? Odbijenima od dojenja?
023	ISA	028	010	Jer: Tuc pa muc, tuc pa muc! Muc pa tuc, muc pa tuc! Tamo kvrc! Tamo kvrc!“
023	ISA	028	011	Jer usnama što mucaju, i jezikom tuđinskim govoriće ovom narodu.
023	ISA	028	012	Jer on im je rekao: „Ovo je počinak. Neka se umorni odmore, i ovo im je zastanak!“Ali oni poslušati ne htedoše.
023	ISA	028	013	I biće im reč Gospodnja: Tuc pa muc, tuc pa muc! Muc pa tuc, muc pa tuc! Tamo kvrc! Tamo kvrc, da nauznak padnu kada hodaju i da se polome i upletu i uhvate.
023	ISA	028	014	Zato čujte reč Gospodnju, vi, podsmevači, vi, vladari ovog naroda koji je u Jerusalimu.
023	ISA	028	015	Zato što govorite: „Sa smrću smo savez sklopili, sa Svetom mrtvih sporazum sklopili. Kad prođe bič razorni, on nas dohvatiti neće, jer od laži načinismo sebi sklonište, i od obmane napravismo skrovište.“
023	ISA	028	016	Zato govori Gospod Gospodar: „Evo, postavljam na Sionu kamen, kamen za proveru, dragoceni kamen ugaoni, temeljac utemeljeni. Ko u njega poveruje neće paničiti.
023	ISA	028	017	Uzeću pravo da mi bude kao ravnalo, i pravdu kao visak. I grad će vam zatrti sklonište načinjeno od laži, a voda će vam poplaviti skrovište,
023	ISA	028	018	vaš savez sa smrću propašće, vaš sporazum sa Svetom mrtvih održati se neće, kad prođe bič razorni, on će vas izgaziti;
023	ISA	028	019	dohvatiće vas kad prolazi, a prolaziće od jutra do jutra, po danu i po noći.“Vas će goli strah uputiti u poruku.
023	ISA	028	020	Prekratka će biti postelja da se čovek pruži; uzak će biti pokrivač da se obmota.
023	ISA	028	021	Kao na gori Faresim, Gospod će ustati; kao u Gavaonskoj dolini, on će se razjariti, da delo svoje izvrši, delo čudnovato; da zadatak svoj ostvari, zadatak zapanjujući.
023	ISA	028	022	A sada, ne podsmevajte se, inače će vas okovi jače stezati, jer čuh da je uništenje zemlji celoj dosudio Gospodar Gospod nad vojskama.
023	ISA	028	023	Poslušajte i čujte glas moj, oslušnite pažljivo besedu moju.
023	ISA	028	024	Ore li orač svakog dana da seje? brazdi li i drlja njivu svoju?
023	ISA	028	025	A kad joj poravna površ, ne seje li grahor i ne sipa li kim? Pšenicu gde treba, i ječam na mesto, i krupnik po rubovima?
023	ISA	028	026	Bog njegov ga upućuje, on ga uči šta je ispravno.
023	ISA	028	027	Jer se ne mlati grahor mlatilicom, niti se točkom vrše po kimu, već se grahor palicom bije, a kim se prutom lupa.
023	ISA	028	028	A da li se žito tare? Njega stalno vršiti nećeš; i točak kolski i konje njegove po njemu ćeš valjati, ali ga nećeš zdrobiti.
023	ISA	028	029	I to stiže od Gospoda nad vojskama, divnog u savetništvu, veličanstvenog u veleumlju.
023	ISA	029	001	„Teško Arilu, Arilu, gradu što ga opkoli David. Neka se godina za godinom niže, neka se praznici izređaju,
023	ISA	029	002	onda ću pritisnuti Aril: i biće tuga i žalost, i meni će biti kao Arilu;
023	ISA	029	003	opkoliću te unaokolo, oko tebe opkopaću rovove, protiv tebe podići nasipe.
023	ISA	029	004	Oboren ćeš biti i sa zemlje govoriti, rečju prigušenom iz prašine kazivati, i glas će ti biti iz zemlje, kao prizivač duhova besedu ćeš iz prašine šaptati.
023	ISA	029	005	I mnoštvo će tuđinaca tvojih biti kao sitan prah, i rulja nasilnika kao pleva razvejana; i biće iznenada, odjednom,
023	ISA	029	006	pohodiće te Gospod nad vojskama grmljavinom i trusom i bukom velikom, i olujom i plamenom razbuktalim što proždire.
023	ISA	029	007	Viđenje noćno biće kao san: mnoštvo svih naroda što protiv Arila vojuju, i svih onih koji na nj zavojštiše i na tvrđave njegove i koji ga pritesniše.
023	ISA	029	008	Biće kao kad gladan sanja, i gle, on jede i probudi se prazna želuca; i kao kad žedan sanja, i gle, on pije, i probudi se, i gle, iznemogao i suva grla. Tako će se dogoditi mnoštvu svih naroda koji vojuju protiv gore Sion.“
023	ISA	029	009	Stanite i zapanjite se! Oslepite i obnevidite! Pijani su, ali ne od vina; i posrću, ali ne od prepečenice.
023	ISA	029	010	Gospod je na vas izlio duboki san, i zatvorio je oči vaše – proroke, i zastro je glave vaše – videoce.
023	ISA	029	011	Zato će svako vaše viđenje biti kao reči u zapečaćenom svitku. Daju nekom ko zna da čita i kažu: „Hajde, čitaj ovo!“On će odgovoriti: „Ne mogu zato što je zapečaćeno.“
023	ISA	029	012	Onda daju nekom ko ne zna da čita i kažu mu: „Hajde, čitaj to!“On će odgovoriti: „Ne znam da čitam.“
023	ISA	029	013	Gospodar je rekao: „Zato što ovaj narod pristupa ustima, i čast mi odaje usnama, a srce mu je od mene daleko, i njihova je pobožnost naučena zapovest ljudska;
023	ISA	029	014	zato ću, evo, i nadalje s narodom ovim čuda činiti, čuda i samo čuda; te će propasti mudrost mudraca njegovih, i sakriće se umnost umnika njegovih.“
023	ISA	029	015	Teško onima koji se po dubinama kriju od Gospoda da bi sakrili namere, i koji u tmini deluju i zbore: „Ko nas vidi i ko nas poznaje?“
023	ISA	029	016	Koliko ste vi naopaki! Ceni li se glina kao grnčar, pa da proizvod rekne svom proizvođaču: „Nije me on načinio!“? Ili lonac da rekne grnčaru: „On ne razaznaje?“
023	ISA	029	017	Neće li se Livan uskoro u Karmil pretvoriti, a Karmil kao šuma računati?
023	ISA	029	018	I gluvi će u onaj dan slušati reči iz knjige. I iz mraka i tame oči slepih će progledati.
023	ISA	029	019	I opet će se ponizni radovati u Gospodu, najbedniji će klicati Svetitelju Izrailjevu,
023	ISA	029	020	jer nasilnik će iščeznuti, i podsmevač će nestati, i svi koji vrebaju na zlo biće istrebljeni:
023	ISA	029	021	koji druge na greh rečju navode, koji porotniku kod vratnica zamku postavljaju, pod lažnom optužbom i bez razloga pravednika ruše.
023	ISA	029	022	Zato govori Gospod, koji je otkupio Avrahama, domu Jakovljevom: „Od sad Jakov stideti se neće, i od sad lice njegovo bledeti neće,
023	ISA	029	023	jer kad vidi decu svoju, usred sebe delo mojih ruku, on će moje ime svetkovati. Svetkovaće Svetitelja Jakovljeva i bojaće se Boga Izrailjeva.
023	ISA	029	024	Urazumiće se oni koji duhovno lutaju, pouku će primiti oni koji mrmljaju.
023	ISA	030	001	Teško sinovima odmetničkim! – govori Gospod. Oni provode namere što nisu od mene, sklapaju saveze što nisu po Duhu mom; i greh na greh gomilaju.
023	ISA	030	002	Krenuli su u Egipat dole, a nisu pitali šta ću ja reći; da uteknu u utočište faraonsko, i da se uzdaju u senku egipatsku.
023	ISA	030	003	Utočište faraonsko biće im na sramotu, i uzdanje u senku egipatsku na porugu.
023	ISA	030	004	Ta glavari njegovi već su u Soanu, poslanici njegovi stigli su u Hanes:
023	ISA	030	005	svi će se posramiti nad narodom beskorisnim, neće im biti na pomoć ni na korist, već na sramotu, pa i za ukor.“
023	ISA	030	006	Proroštvo protiv životinja negevskih: Kroz zemlju nevolje i bede, lavice i lava koji riču, ljute guje i krilate zmije ognjene, nose oni blaga svoja na leđima mladih magaraca, i bogatstva svoja na grbama kamila – nose ga narodu beskorisnom.
023	ISA	030	007	Zato što je egipatska pomoć prazna i ništavna, zbog toga sam ih nazvao: „Iznemogla Rava.“
023	ISA	030	008	Sad dođi, upiši na ploči pred njima i zabeleži u knjizi, te da ostane za budućnost, za vek vekova;
023	ISA	030	009	jer ovo je narod odmetnički, sinovi lažljivi, sinovi koji neće da slušaju Zakon Gospodnji.
023	ISA	030	010	Oni govore vidovitima: „Okanite se viđenja!“, a videocima: „Ne prorokujte nam poštenje! Govorite što je nama ugodno! Prorokujte nam privide!
023	ISA	030	011	Zastranite s puta, skrenite sa staze, uklonite nam sa očiju Svetitelja Izrailjeva!“
023	ISA	030	012	Zato Svetitelj Izrailjev govori: „Zato što reč ovu prezirete, a oslanjate se na opakost i prevaru, i na njih se podupirete,
023	ISA	030	013	zato će vam ta krivica biti kao pukotina, što se izbočila na zidu visokom, koji će se srušiti iznenada, u trenutku,
023	ISA	030	014	i srušiće se kao što se ruši sud grnčarski, razbije se i niko ga ne žali, te među krhotinama njegovim ni ulomak se ne nađe, da se uzme žeravica sa ognjišta ili zagrabi voda sa studenca.“
023	ISA	030	015	Jer govori Gospodar Gospod, Svetitelj Izrailjev: „U pokajanju i spokojstvu bićete spaseni; u smirenosti i osloncu vaša je sila; ali vi niste hteli.
023	ISA	030	016	Rekli ste:’Ne, jer ćemo na konjima pobeći.’ Zato ćete bežati.’Jahaćemo onda u galopu.’ Zato će vaši gonioci brži biti:
023	ISA	030	017	vas hiljadu bežaće kad jedan podvikne; kad podviknu petorica, trkom ćete bežati, dok od vas ne ostane kao kolac na vrhu gore ili kao oznaka na brdu.“
023	ISA	030	018	Ipak, Gospod čezne da vam se smiluje, i zato čezne da vas oblagodati, jer Gospod je Bog pravedni. Blago svima koji čeznu za njim.
023	ISA	030	019	O, narode sionski, koji stanuješ u Jerusalimu. Nemoj nikako plakati. On će jamačno biti naklonjen glasu vapaja tvojega. Čim te čuje, odgovoriće ti.
023	ISA	030	020	I Gospodar će vam dati hleb patnički i vodu nevolje, pa se više neće kriti tvoji učitelji, i tvoje će oči gledati učitelje tvoje.
023	ISA	030	021	I uši tvoje slušaće reč iza leđa tvojih gde se govori: „To je put, njime idite!“, bilo da skrećete nadesno ili nalevo.
023	ISA	030	022	Tada ćeš smatrati nečistima svoje kumire posrebrene i svoje idole zlatom optočene. Odbacićeš ih kao izliv ženski i reći ćeš: „Napolje!“
023	ISA	030	023	Tada će dati kišu tvom semenu što poseješ na njivi, a hleb što će ga njiva roditi biće obilat i hranljiv. Stoka tvoja će pasti u onaj dan, po prostranim pašnjacima.
023	ISA	030	024	Volovi i magarci koji služe za njivu ješće osoljenu hranu, ovejanu lopatom i rešetom.
023	ISA	030	025	I na svakoj gori i na svakoj uzvišici biće potoka i tokova, u dan silnoga pokolja kad se kule budu rušile.
023	ISA	030	026	Tada će mesečina biti kao sunčeva svetlost, a sunčeva svetlost će biti sedam puta jača, kao svetlost sedam dana – u dan kad Gospod zavije prelome narodu svome, i izleči rane udaraca njegovih.
023	ISA	030	027	Gle, Gospod lično iz daleka dolazi, gnev njegov gori, breme biva otežano. Usne njegove jarosti su pune, jezik mu je vatra što proždire,
023	ISA	030	028	a Duh je njegov kao potok nabujali, što se do grla popeo. On dolazi da svetinu prorešeta rešetom pogubnim, i da postavi uzde zavodljive u čeljust narodima.
023	ISA	030	029	Pesma će vam biti kao u pretprazničkim noćima, kad su srca vesela kao kod onog koji ide uz zvuke frule da dođe na Goru Gospodnju, na Stenu Izrailjevu,
023	ISA	030	030	i začuće se veličanstveni glas Gospodnji, i pokazaće se udar ruke njegove u jarosnom gnevu, u vatri što proždire, iz provale oblaka i oluje, i iz grada koji je kao tucanik,
023	ISA	030	031	jer od glasa Gospodnjeg prepašće se Asirac, šibom kojom on šiba.
023	ISA	030	032	I kad god udari palica određena kojom će se Gospod odmoriti na njemu, s bubnjevima i harfama, u borbenim pokličima, protiv njega on se bori.
023	ISA	030	033	Već je pripravljen Tofet, upravo je spreman za cara, mnogo vatre i mnogo drva. On je produbio, proširio lomaču za njega, povećao vatru i drva. Dah Gospodnji je kao potok od sumpora, razgara se na njemu.
023	ISA	031	001	Teško onima koji silaze u Egipat po pomoć, i nadu u konje polažu, i u kola se uzdaju mnoga, i u konjanike vrlo jake, a ne gledaju s pouzdanjem u Svetitelja Izrailjeva, a ne traže Gospoda.
023	ISA	031	002	Ipak, on je mudar i navaliće zlo, i neće preinačiti što je rekao, te će ustati protiv doma zlikovačkog i protiv pomoći od prestupnika.
023	ISA	031	003	Egipćanin je čovek, on nije Bog; konji njegovi su meso, oni nisu duh. Kada Gospod ispruži ruku svoju, posrnuće onaj koji pomaže i pašće onaj kome on pomaže – svi zajedno će propasti.
023	ISA	031	004	Evo, Gospod mi je ovako rekao: „Kao što lav ili lavić nad plenom svojim reži, i onda kad na njega poviče pastira mnoštvo, on se ne plaši od glasova njihovih, niti on strepi od graje njihove – tako će Gospod nad vojskama sići da se bori za goru Sion, za uzvišenje njeno.
023	ISA	031	005	Kako ptica krilima, tako će Gospod nad vojskama Jerusalim zaklanjati, zaklon biti, izbaviti, poštedeti i spasti.“
023	ISA	031	006	Vratite se onome protiv koga ste se duboko pobunili, sinovi Izrailjevi.
023	ISA	031	007	Ta, u onaj dan će svako prezreti idole svoje srebrne i zlatne, likove svoje rezane, što ih sebi ruke vaše na greh načiniše.
023	ISA	031	008	„Asirac će pasti od mača što nije od ljudi, prožderaće ga mač što nije od čoveka. On će od mača bežati, a mladići njegovi će biti pod nasiljem.
023	ISA	031	009	Užasnut, ostaviće svoju tvrđavu; njegovi glavari će se prestraviti pod zastavom – tako je rekao Gospod, njegova je vatra na Sionu, i njegova je peć u Jerusalimu.“
023	ISA	032	001	Evo, po pravdi caruje car, pravedno vladaju vladari.
023	ISA	032	002	I svaki je kao zavetrina, te zaklanja od oluje, i on je kao potoci vodeni u sušnoj zemlji, kao hladovina iza velike stene u žednoj pustinji.
023	ISA	032	003	I oči onih koji vide neće više biti zamućene, i uši onih koji čuju slušaće pažljivo,
023	ISA	032	004	i srce brzopletih shvatiće znanje, i mucavci će požuriti da govore razgovetno.
023	ISA	032	005	Pokvarenjaka više neće zvati plemićem, varalicu više neće smatrati uglednim.
023	ISA	032	006	Naime, bezumnik govori bezumno, i srce njegovo smišlja bezakonje, da počini zlodela, da o Gospodu oholo govori, da gladnoga ostavi prazna želuca, da žednome uskrati piće.
023	ISA	032	007	I varalica je naoružan zlobom; on spletke smišlja da upropasti ponizne rečima lažljivim, i siromaha kad traži pravo.
023	ISA	032	008	A plemić smišlja plemenitosti, i on plemenitosti ostvaruje.
023	ISA	032	009	Ustajte, žene lakomislene, počujte glas moj; ćerke lakoverne, poslušajte besedu moju.
023	ISA	032	010	Kroz godinu i nešto dana drhtaćete, lakoverne, jer propada berba, ne dolazi žetva.
023	ISA	032	011	Strepite, lakomislene! Drhćite, lakoverne! Svucite se i razgolitite se, i opašite se po bedrima.
023	ISA	032	012	[Udarajte se] u grudi i naričite za poljima ljupkim, za vinogradima rodnim.
023	ISA	032	013	Nad tlom naroda moga trnje bodljikavo će rasti, kao i nad svim domovima veselim, naseljem razdraganim.
023	ISA	032	014	Jer dvor je napušten, grad bučni zapušten. Umesto nasipa i kule biće pećina doveka, uživanje za divlje magarce, pašnjak za stada.
023	ISA	032	015	Dok se na nas ne izlije Duh s visina, te pretvori pustinju u voćnjak, a voćnjak će se računati kao šuma.
023	ISA	032	016	Tad će u pustinji stanovati pravo, a u voćnjaku boraviti pravednost.
023	ISA	032	017	Iz pravednosti će se mir roditi, a pravednosti će na službi biti pouzdanje i spokojstvo doveka.
023	ISA	032	018	Moj će narod tada boraviti u zgradama mirnim, i u stanovima bezbednim, i u počivalištima pouzdanim,
023	ISA	032	019	iako će šuma biti oborena i grad nisko spušten.
023	ISA	032	020	Blago vama, sejete pored svih voda, puštate volove i magarce.
023	ISA	033	001	Teško tebi, razaraš, a nisi razoren, i izdajnik si, a tebe nisu izdali. Kad prestaneš da razaraš, ti ćeš biti razoren; kad završiš sa izdajništvom, tebe će izdati.
023	ISA	033	002	Gospode, smiluj se nama, ti si naša nada. Budi njihova mišica jutrima, i naše spasenje u vreme nevolje.
023	ISA	033	003	Narodi su pobegli pred gomilom koja tutnji, puci su se raspršili pred uzvišenošću tvojom.
023	ISA	033	004	I vaš plen se sakuplja, sakupljaju se gusenice, kao što skakavci tumaraju, tako on optrčava oko njega.
023	ISA	033	005	Gospod je uzvišen zato što na visini stanuje, i napunio je Sion pravom i pravednošću.
023	ISA	033	006	I tvoja bezbedna vremena biće spaseno bogatstvo, mudrost i znanje. Njegova je riznica bogobojaznost.
023	ISA	033	007	Gle, delije kukaju napolju, glasnici za mir zaplakaće gorko.
023	ISA	033	008	Opusteli su drumovi, prestali su da putuju putnici. Savez je raskinuo, gradove odbacio, čoveka ne poštuje.
023	ISA	033	009	Tuguje, klone zemlja; Livan je postiđen i vene, Saron je postao kao pustara, Vasan i Karmil su bez lišća.
023	ISA	033	010	„Sad ću ustati – govori Gospod. Sad ću biti uzvišen. Sad ću biti podignut.
023	ISA	033	011	Zasejali ste seno, rodićete strnjiku. Proždreće vas vaš ognjeni dah.
023	ISA	033	012	I biće narodi kao peći za kreč, trnje posečeno u vatri će izgoreti.
023	ISA	033	013	Vi, koji ste daleko, čujte šta sam učinio; a vi, koji ste blizu, upoznajte silu moju:
023	ISA	033	014	strepe na Sionu grešnici, užas spopada prokletnike.’Ko od nas će opstati pred vatrom što proždire? Ko od nas će opstati pred požarom večnim?’
023	ISA	033	015	Onaj koji živi pravedno i koji govori čestito, prezire zarađeno na nasilju, stresa mito sa svojih dlanova, odbija da posluša za krvoproliće, i neće da gleda da se čini zlo.
023	ISA	033	016	Taj će stanovati na visinama, zaklon će mu biti tvrđave na stenama, hranu će dobijati redovno i voda će mu biti obezbeđena.
023	ISA	033	017	Oči tvoje gledaće cara u lepoti njegovoj, posmatraće zemlju oblasti dalekih.
023	ISA	033	018	Srce će tvoje razmatrati užas:’Gde je onaj što broji? Gde je onaj što meri? Gde je onaj što kule broji?’
023	ISA	033	019	Nećeš videti naroda žestokog, naroda čiji se govor teško sluša, jezika stranog što ga niko ne razume.“
023	ISA	033	020	Pogledaj Sion, grad praznika naših. Oči će tvoje Jerusalim videti, boravište zaštićeno, šator neuzdrmani, čiji se stubići ne vade nikada, a nijedno uže njegovo neće se otkinuti.
023	ISA	033	021	Ta onda ćemo imati dostojanstvenog Gospoda, umesto reka, rukavaca širokih sa obe strane. Neće njime prolaziti lađa na vesla, niti će prodreti zapovednički brod.
023	ISA	033	022	Jer: naš sudija je Gospod, naš zakonodavac je Gospod, naš car je Gospod, on će nas spasti.
023	ISA	033	023	Tvoja užad su popustila, svoje katarke ne mogu držati, niti jedra podizati – pa se deli mnogi plen od pljačke; kljasti će otimati otimačinu,
023	ISA	033	024	i nijedan stanovnik neće reći: „Bolestan sam.“Narodu koji boravi u njemu krivica će oproštena biti.
023	ISA	034	001	Pristupite, puci, da čujete; i narodi, slušajte! Neka čuje zemlja i što je ispunjava, svet i sve što po njemu raste.
023	ISA	034	002	Jer se razjario Gospod na sve puke, rasrdio se protiv sve vojske njihove; izručio ih je, predao ih je pokolju.
023	ISA	034	003	Njihovi pobijeni leže, i od leševa njihovih smrad se podiže, i krv njihova gorja natapa.
023	ISA	034	004	I rasula se sva vojska nebeska, i nebesa se savijaju kao svitak, i sva vojska njihova klone, kao što klone list na lozi, kao što klone na stablu smokvinu.
023	ISA	034	005	„Jer mač moj se natopio na nebesima. Gle, na Edom on se spušta, i na narod kome sam odredio da sudim.“
023	ISA	034	006	Mač za Gospoda napunjen je krvlju, podmazan je lojem; krvlju od jaganjaca i jaraca, lojem s bubrega ovnujskih, jer Gospod ima žrtvu u Vosori, i veliko klanje u zemlji edomskoj.
023	ISA	034	007	I s njima će se to spustiti na bivole i na volove s juncima. I zemlja njihova će se krvlju natopiti, i prašina njihova lojem omastiti,
023	ISA	034	008	jer Gospod ima dan za odmazdu, godinu da se namire računi za Sion.
023	ISA	034	009	I prevratiće se potoci njezini u smolu, i prašina njena u sumpor, i zemlja će njena biti smola u plamenu,
023	ISA	034	010	neće se gasiti ni noću ni danju, dim njen će se dizati doveka. Od kolena do kolena ležaće pustoš zasvagda. Nikad više niko njome prolaziti neće.
023	ISA	034	011	Nju će zaposesti buljina i jež, u njoj će boraviti ušara i gavran. I on će na njoj rastegnuti mernu traku za pustoš i visak za prazninu.
023	ISA	034	012	Njeno plemstvo tamo neće biti, carstvom da ga zovu, i svi njeni zapovednici biće uništeni.
023	ISA	034	013	Po zdanjima njenim prorastaće trnje, po tvrđavama njenim kopriva i čkalj, te će postati jazbina za šakale, ležaj za nojeve ženke.
023	ISA	034	014	Tamo će se sresti divlje mačke s hijenama, i dlakavci će dozivati jedan drugog; tamo će se smestiti noćnica-veštica i naći će sebi počivalište;
023	ISA	034	015	tamo će se gnezditi guja, polagaće svoja jaja, ležaće na njima, izleći će ih u senu svom; tamo će takođe sletati jastrebovi jedan za drugim.
023	ISA	034	016	Istražujte u Knjizi Gospodnjoj, i čitajte: Nijedno od njih nedostajati neće, mužjak ženki neće zafaliti, zato što su usta moja tako zapovedila, i Duh njegov tako ih je sakupio;
023	ISA	034	017	zato što je on za njih bacio žreb, i njegova ruka im je odmerila zemlju: oni će je posedovati doveka, nju će nastanjivati od kolena do kolena.
023	ISA	035	001	Neka im se uzraduje pustinja, zemlja sasušena. Neka kliče pustara, neka kao šafran procveta.
023	ISA	035	002	Neka bujno cvati cvat, i neka još kliče od radosti i pevanja. Njoj je dana slava livanska, krasota karmilska i saronska. Oni će gledati slavu Gospodnju, krasotu Boga našega.
023	ISA	035	003	Ruke klonule ukrepite, i kolena klecava učvrstite.
023	ISA	035	004	Recite preplašenim srcima: „Budite jaki, ne bojte se! Evo Boga vašega, odmazda dolazi, naplata Božija. On sam hita da vas spase!“
023	ISA	035	005	Tada će se slepima otvoriti oči i gluvima će se uši otvoriti;
023	ISA	035	006	tada će hromi kao jelen skakati, i pevaće jezik u nemoga; jer će voda izbijati u pustinji i potoci u pustari,
023	ISA	035	007	tle spaljeno postaće rit, a žedna zemlja vodoskoci; u jazbinama za šakale smestiće se zelenilo za trsku i rogoz.
023	ISA	035	008	Tamo će prolaziti drum i put, i on će se zvati „Sveti put“; niko nečist njime proći neće nego će biti za njih, za one koji putem idu, a tu ludi neće zalutati.
023	ISA	035	009	Tamo lava više biti neće, niti će tamo prolaziti zver, niti će se naći, nego će hodati otkupljeni.
023	ISA	035	010	Vratiće se izbavljeni Gospodnji, doći će u Sion s veseljem i s radošću večnom na čelima; pratiće ih razdraganost i radost, a pobeći će žalost i uzdasi.
023	ISA	036	001	Četrnaeste godine cara Jezekije, asirski car Senaheriv je napao sve utvrđene judejske gradove i osvojio ih.
023	ISA	036	002	Međutim, asirski car pošalje iz Lahisa caru Jezekiji u Jerusalim Ravsaka s jakom vojskom. Ovaj se zaustavio kod Gornjeg jezera na putu za Beljarevo polje.
023	ISA	036	003	I pred njega je izašao upravnik dvora Elijakim sin Helkijin, pisar Somna i dvorski savetnik Joah sin Asafov.
023	ISA	036	004	Tada im Ravsak reče: „Recite Jezekiji:’Ovako kaže veliki car Asirije: u šta se to uzdaš?
023	ISA	036	005	Zar misliš da su same reči savet i sila za rat? Na koga se oslanjaš, da si se pobunio protiv mene?
023	ISA	036	006	Da se možda ne uzdaš u Egipat, u taj slomljeni štap od trske, koji ubada i probija šaku onome ko se na njega naslanja? Takav je faraon, egipatski car, svakome ko se osloni na njega.
023	ISA	036	007	A ako mi kažeš: „Mi se pouzdajemo u Gospoda, Boga našeg!“Pa nije li baš Jezekija srušio njegove uzvišice i žrtvenike, rekavši Judi i Jerusalimu: klanjaćete se jedino pred ovim žrtvenikom.
023	ISA	036	008	A sad, hajde, opkladi se sa mojim gospodarem, asirskim carem: daću ti dve hiljade konja, ako si u stanju da nađeš jahače da ih jašu.
023	ISA	036	009	Kako ćeš onda odbiti i jednog vojvodu koji je među najmanjim slugama moga gospodara? No, ti se uzdaš u Egipat da će ti dati konje i konjanike.
023	ISA	036	010	Konačno, jesam li ja bez odobrenja Gospodnjeg pošao protiv ove zemlje da je razorim? Gospod je meni rekao: „Digni se na tu zemlju i razori je!“’“
023	ISA	036	011	Tada su Elijakim, Somna, i Joah rekli Ravsaku: „Govori svojim slugama aramejski, jer mi razumemo; ne razgovaraj sa nama judejski da te sluša narod na zidinama.“
023	ISA	036	012	Ali Ravsak im je rekao: „Zar me je moj gospodar poslao da samo vašem gospodaru i vama kažem ove reči, a ne baš onima koji sede na zidinama, koji će s vama morati da jedu svoj izmet i piju svoju mokraću?“
023	ISA	036	013	Ravsak, zatim, ustade i povika snažnim glasom na judejskom: „Čujte reči velikog cara, asirskog cara: ovako kaže car:’Ne dajte da vas Jezekija zavarava, jer on vas ne može izbaviti iz moje ruke.’
023	ISA	036	014	Ovako kaže car:’Ne dajte da vas Jezekija zavarava, jer vas ne može izbaviti.
023	ISA	036	015	Ne dajte da vam Jezekija uliva pouzdanje u Gospoda govoreći: „Gospod će vas sigurno izbaviti; ovaj grad neće pasti u ruke asirskom caru.“’
023	ISA	036	016	Ne slušajte Jezekiju, jer ovako kaže asirski car:’Sklopite mir sa mnom i izađite k meni, pa će svaki od vas jesti svoje grožđe i svoje smokve i piti vodu iz svoga studenca,
023	ISA	036	017	dok ne dođem i ne odvedem vas u zemlju kao što je vaša zemlja, u zemlju žita i mladog vina, u zemlju hleba i vinograda.’
023	ISA	036	018	Ne dajte da vas Jezekija ubeđuje govoreći:’Gospod će vas izbaviti.’ Da li je koji bog izbavio svoju zemlju iz ruke asirskog cara?
023	ISA	036	019	Gde su bogovi amatski i arfadski? Gde su bogovi sefarvimski? Jesu li izbavili Samariju iz moje ruke?
023	ISA	036	020	Koji su među svim bogovima tih zemalja izbavili svoju zemlju iz moje ruke? Kako će onda Gospod izbaviti Jerusalim iz moje ruke?“
023	ISA	036	021	A oni su ćutali i nisu odgovarali ni reč, jer je car bio zapovedio: „Ne odgovarajte mu!“
023	ISA	036	022	Tada su upravitelj dvora Elijakim, sin Helkijin, pisar Somna i Asafov sin Joah, dvorski savetnik, došli pred Jezekiju. Razdrli su svoju odeću i saopštili mu šta je Ravsak rekao.
023	ISA	037	001	Kad je to čuo, car Jezekija je razdro svoju odeću, navukao na sebe kostret i otišao u Dom Gospodnji.
023	ISA	037	002	Zatim je poslao Elijakima, upravitelja dvora, pisara Somnu, i starešine svešteničke obučene u kostret, proroku Isaiji, sinu Amocovom.
023	ISA	037	003	Rekli su mu: „Govori Jezekija:’Dan je ovaj dan nevolje, kazne i sramote. Deca su prispela za porođaj, a nema snage da se rode.
023	ISA	037	004	Može biti da je Gospod, Bog tvoj, čuo reči Ravsaka, koga je njegov gospodar, asirski car, poslao da vređa živoga Boga, pa će ga pokarati zbog reči koje je Gospod, Bog tvoj, čuo, kad se pomoliš za ostatak što je preostao.’“
023	ISA	037	005	Kad su sluge cara Jezekije došle k Isaiji,
023	ISA	037	006	Isaija im je rekao: „Ovako recite svome gospodaru:’Govori Gospod: ne boj se reči što si čuo, kojima su me ružile sluge asirskog cara.
023	ISA	037	007	Evo, udahnuću u njega duh, i kad čuje jednu vest, vratiće se u svoju zemlju, a ja ću učiniti da pogine od mača u svojoj zemlji.’“
023	ISA	037	008	Kad se Ravsak vratio, našao je asirskog cara kako ratuje s Livnom; čuo je, naime, da je napustio Lahis.
023	ISA	037	009	Čuo je, naime, da Tiraka, kuški car, govori: „Izašao je da ratuje s tobom.“Kad je to čuo, poslao je glasnike Jezekiji govoreći:
023	ISA	037	010	„Ovako recite Jezekiji, caru Judinom:’Neka te ne vara Bog tvoj u koga se uzdaš govoreći ti: Jerusalim neće pasti u ruke asirskom caru.
023	ISA	037	011	Čuo si šta su asirski carevi učinili svim zemljama, kako su ih izručili prokletstvu. Zar ćeš ti da se izbaviš?
023	ISA	037	012	Jesu li bogovi naroda spasli one što su uništili moji preci: Gozance, Harance, Resefe i sinove Edena u Telasaru?
023	ISA	037	013	Gde je car amatski, car arfadski, i car Laira, Sefarvima, Ena i Ava?’“
023	ISA	037	014	Jezekija je primio pismo iz ruku poslanika i pročitao ga. Zatim se popeo u Dom Gospodnji i razvio ga pred Gospodom.
023	ISA	037	015	Onda se Jezekija ovako pomolio Gospodu:
023	ISA	037	016	„Gospode nad vojskama, Bože Izrailjev, koji stoluješ nad heruvimima! Samo si ti Bog svih carstava zemaljskih, ti si načinio nebo i zemlju.
023	ISA	037	017	Prigni uho svoje, Gospode, i počuj; otvori oči svoje i pogledaj. Čuj sve Senaherivove reči koje je poslao da se ruga Bogu živome!
023	ISA	037	018	Istina je, o, Gospode, opustošili su carevi asirski sve narode i njihove zemlje,
023	ISA	037	019	pobacali im bogove u vatru, jer oni i nisu bogovi, nego delo ljudskih ruku, drvo i kamen; zato su ih razorili
023	ISA	037	020	A sad, Gospode, Bože naš, izbavi nas iz njegovih ruku, neka znaju sva carstva na zemlji, da si samo ti, Gospod.“
023	ISA	037	021	Tada je Isaija, sin Amocov poslao poruku Jezekiji: „Govori Gospod, Bog Izrailjev:’Zato što si mi se molio zbog Senaheriva, asirskog cara,
023	ISA	037	022	ovo je reč koju je Gospod rekao protiv njega: Prezire te, ruga ti se, devica, ćerka sionska, maše glavom za tobom ćerka jerusalimska.
023	ISA	037	023	Koga si ružio i vređao? Na koga si glasno vikao i oholi pogled dizao? Na Sveca Izrailjeva!
023	ISA	037	024	Preko slugu svojih vređao si mog Gospoda. Rekao si: konjima svojim i jahačima mnogim, na visine sam se gorske uspeo, do najviših vrhova livanskih. Posekao sam mu najviše kedrove i njegove poizbor čemprese. Dosegao sam mu vrh najkrajnji, vrt njegov u bujnoj šumi.
023	ISA	037	025	Iskopao sam studence i pio tuđe vode, stopalima svojih nogu isušio sam sve potoke egipatske.
023	ISA	037	026	Zar nisi čuo? Od iskona sam to odredio, uredio od pradavnih dana, a sada sam to ostvario: u ruševine si pretvorio utvrđene gradove.
023	ISA	037	027	Stanovnici njihovi nemoćni, isprepadani, postiđeni, bili su kao rastinje u polju, kao mlado zelenilo, kao trava po krovovima, što usahne pre nego što poraste.
023	ISA	037	028	Ja znam kad sedaš i kad izlaziš i kad se vraćaš, i kako si protiv mene besneo.
023	ISA	037	029	Zato što si na mene besneo, i što mi je tvoja obest došla do ušiju, brnjicu ću ti kroz nozdrve provući, u usta ću ti uzde staviti, i vratiti te putem kojim si došao.
023	ISA	037	030	A ovo je znak za tebe: Ove godine ćeš jesti što sâmo izraste, a dogodine ono što nikne od toga, a treće godine sej, žanji i sadi vinograde i jedi njihov rod.
023	ISA	037	031	A preživeli iz doma Judinog, opet će pustiti svoj koren u dubinu, i roditi svoje plodove u visinu.
023	ISA	037	032	Jer iz Jerusalima će izaći ostatak, i preživeli sa gore Siona. To će učiniti revnost Gospoda nad vojskama.’
023	ISA	037	033	Zato govori Gospod o caru asirskom:’On neće ući u ovaj grad, i neće odapeti strelu na njega, neće sa štitom krenuti na njega, niti nasipati bedem protiv njega,
023	ISA	037	034	nego će se vratiti putem kojim je došao. U ovaj grad on ući neće – govori Gospod.
023	ISA	037	035	Ja ću odbraniti ovaj grad i izbaviti ga radi sebe i radi moga sluge Davida.’“
023	ISA	037	036	Tada je izašao Anđeo Gospodnji i pobio stotinu osamdeset pet hiljada u asirskom taboru. Kada je narod ustao ujutro, a ono sve sami mrtvaci.
023	ISA	037	037	Senaheriv, asirski car, je podigao svoju vojsku i povukao se; vratio se u Ninivu.
023	ISA	037	038	I dok se klanjao u hramu svoga boga Nisroka, ubili su ga mačem njegovi sinovi Adrameleh i Sarasar. Potom su pobegli u zemlju araratsku. Na njegovo mesto se zacario njegov sin Esaradon.
023	ISA	038	001	U one dane se Jezekija razboleo na smrt. Prorok Isaija, sin Amocov, je došao i rekao mu: „Govori Gospod:’Uredi svoju kuću, jer ćeš umreti; nećeš se oporaviti.’“
023	ISA	038	002	Jezekija je okrenuo svoje lice prema zidu, pa se pomolio Gospodu ovako:
023	ISA	038	003	„O, Gospode, seti se da sam pred tobom hodio verno i svim srcem, i da sam činio što je dobro u tvojim očima.“I Jezekija gorko zaplaka.
023	ISA	038	004	I dođe reč Gospodnja Isaiji govoreći:
023	ISA	038	005	„Idi i reci Jezekiji. Govori Gospod, Bog tvoga pretka Davida:’Čuo sam tvoju molitvu i video sam tvoje suze. Gle, dodaću tvome životu petnaest godina,
023	ISA	038	006	i izbaviću te iz ruke asirskog cara. Odbraniću ovaj grad.
023	ISA	038	007	I ovo će ti biti znak od Gospoda: Gospod će učiniti ovu stvar kao što je rekao.
023	ISA	038	008	Gle, ja ću vratiti za deset crta senku što je sišla po crtama Ahazova sunčanika.’“Tada se sunce vratilo za deset crta po crtama po kojima je sišlo.
023	ISA	038	009	Zapis Jezekije, cara Judinog, kada se razboleo pa ozdravio od svoje bolesti:
023	ISA	038	010	Ja sam govorio: „U sredini mojih dana ja odlazim pred vratnice Sveta mrtvih, lišen ostatka godina mojih.“
023	ISA	038	011	Govorio sam: „Više neću gledati Gospoda, Gospoda u zemlji živih; više neću videti čoveka sa onima koji stanuju u prolaznosti.
023	ISA	038	012	Moj vek je odvojen i od mene otrgnut slično šatoru pastirskom, slično tkaču presekao je život moj. Dokrajčićeš mene od dana do noći.
023	ISA	038	013	Slično lavu primirio sam se do jutra, tako on drobi sve kosti moje. Dokrajčićeš mene od dana do noći.
023	ISA	038	014	Slično lasti uzleteloj, tako cijučem; slično ždralu iznemoglom, tako uzdišem – moj je pogled prema visinama: Gospode, pod teretom sam, budi moj jamac.“
023	ISA	038	015	Šta da mu kažem? On mi je rekao i on je taj koji je u delo sproveo. Blago ću provesti sve godine svoje, mada će mi ostati gorčina u duši.
023	ISA	038	016	Gospodaru, na njima oni žive i život duha mog je za sve u njima. A ti ćeš me izlečiti i život mi vratiti.
023	ISA	038	017	Gle, u zdravlje se pretvorilo što mi beše gorko; i ti si dušu moju izbavio iz pogubne jame, tako što si u nepovrat bacio sve što sam ja zgrešio.
023	ISA	038	018	Ta, Svet mrtvih tebe ne hvali, smrt tebe ne slavi; oni koji su spušteni u raku u tebe se ne uzdaju zbog tvoje istine.
023	ISA	038	019	Živi, živi, on tebe hvali kao ja danas. Otac će učiti sinove istini tvojoj.
023	ISA	038	020	Da me spaseš, priteci, Gospode, i mi ćemo pevati uz harfe, u sve dane života svojega pred Domom Gospodnjim.
023	ISA	038	021	A Isaija beše rekao: „Neka donesu oblog od smokava i priviju na čir i ozdraviće.“
023	ISA	038	022	A Jezekija reče: „Šta će biti znak da ću ići gore u Dom Gospodnji?“
023	ISA	039	001	U ono vreme je vavilonski car Merodah-Valadan, sin Valadanov, poslao pisma s darom za Jezekiju. Čuo je, naime, da se ovaj razboleo i da je ozdravio.
023	ISA	039	002	Jezekija im se obradovao; pokazao im je svu svoju riznicu, srebro i zlato, začine, mirisna ulja, celu oružnicu, i sve što se našlo u njegovim riznicama. Nije bilo ničega u njegovom dvoru i na celom njegovom području što im Jezekija nije pokazao.
023	ISA	039	003	Tada je prorok Isaija došao k caru Jezekiji i rekao mu: „Šta su rekli ti ljudi? Odakle su ti došli?“Jezekija odgovori: „Iz daleke zemlje, iz Vavilona.“
023	ISA	039	004	„Šta su videli u tvojoj kući?“– upita on. Jezekija odgovori: „Nije bilo ničeg u mojim riznicama što im nisam pokazao.“
023	ISA	039	005	Tada je Isaija rekao Jezekiji: „Počuj reč Gospoda nad vojskama:
023	ISA	039	006	’Evo, dolaze dani kada će sve što je u tvome dvoru, i sve što su tvoji preci sabrali do ovoga dana, biti odneseno u Vavilon; neće ostati ništa – govori Gospod.
023	ISA	039	007	A neki od tvojih sinova, koji su ti se rodili, biće odvedeni. Oni će biti evnusi na dvoru vavilonskog cara.’“
023	ISA	039	008	Jezekija odgovori Isaiji: „Dobra je reč Gospodnja što si je ti rekao.“A mislio je: „Neka bude mir i spokojstvo tokom dana mojih.“
023	ISA	040	001	„Tešite, tešite narod moj – govori Bog vaš –
023	ISA	040	002	Govorite Jerusalimu srdačno, i vičite mu: ratovanje mu je okončano, krivica mu okajana, jer on iz ruke Gospodnje primi dvaput više nego što sagreši.“
023	ISA	040	003	Glas viče: „Put Gospodnji kroz pustinju pripravite; drum za Boga našega u pustoši poravnajte.
023	ISA	040	004	Svaka dolina neka se podigne, a svaka gora i brežuljak neka se spusti; i što je strmo nek bude ravnica, i hrapavo neka bude glatko.
023	ISA	040	005	Tada će se otkriti slava Gospodnja, i svaki čovek će je videti – jer su to kazala usta Gospodnja.“
023	ISA	040	006	Glas reče: „Viči!“A on odgovori: „Šta da vičem?“„Svako je telo kao trava, i sva mu je milina kao cvet poljski.
023	ISA	040	007	Sahne trava, vene cvet, kad preko njih Gospodnji pređe dah. Zaista, narod je trava.
023	ISA	040	008	Sahne trava, vene cvet, ali reč Boga našega ostaje doveka.“
023	ISA	040	009	Na visoku goru se uspni, Sione, glasniče radosne vesti. Glas svoj snažno podigni, Jerusalime, glasniče radosne vesti. Podigni ga, ne boj se, kaži gradovima Judinim: „Evo Boga vašega!“
023	ISA	040	010	Evo, Gospodar Gospod dolazi u sili, vlada on mišicom svojom! Evo, s njim je i plata od njega, a ispred njega nagrada od njega.
023	ISA	040	011	Kao Pastir on svoje stado napasa, u svoje ruke jaganjce sabira, u naručju svome ih nosi, a dojilice neguje.
023	ISA	040	012	Ko je vode pregrštima izmerio, i nebesa pedljem premerio? A ko je sav prah zemaljski razmerio mericom, i planine tegovima, i bregove terazijama?
023	ISA	040	013	Duha Gospodnjeg ko je premerio, i koji savetnik je njega uputio?
023	ISA	040	014	S kim se savetovao i izgrađivao, i ko ga je stazama pravde naučio? I naučio ga znanju i upoznao ga s putem razboritosti?
023	ISA	040	015	Gle, narodi su kao kap iz vedra, i vrede kao prah na terazijama. Gle, ostrva kao zrnce podiže.
023	ISA	040	016	Ni Livan nije dovoljan za lomaču, a njegovih zveri nema dovoljno za svespalnicu.
023	ISA	040	017	Svi narodi pred njim su kao ništa, ništavilom i prazninom on ih smatra.
023	ISA	040	018	Kome ćete Boga sličnim učiniti i s kakvim ćete ga likom uporediti?
023	ISA	040	019	Livac izliva idola, zlatar ga pozlatom oblaže i od srebra lančiće izliva.
023	ISA	040	020	Siromah za prinos drvo netruležno bira, i za to veštog umetnika traži da za njega kip nepomični načini.
023	ISA	040	021	Zar ne znate? Zar niste čuli? Zar vam nije od iskona objavljeno? Zar niste shvatili od osnivanja zemlje?
023	ISA	040	022	Nad krugom zemaljskim on stoluje i stanovnici su njeni na skakavce nalik; nebesa je razastro kao koprenu, razapeo ih kao šator za stanovanje.
023	ISA	040	023	On moćnike pretvara u ništavilo, sudije po zemlji čini da su kao ništa.
023	ISA	040	024	Tek što su zasađeni, tek što su posejani, tek što im stabljika u zemlju koren pustila – on na njih dune, i oni usahnu, kao slamu vihor ih razveje.
023	ISA	040	025	„Kome ćete mene sličnim učiniti? Ko je kao ja?“– pita Svetitelj.
023	ISA	040	026	Podignite pogled svoj i gledajte: Ko je ovo stvorio? Onaj koji na broj vojsku nebesku izvodi, i koji po imenu sve njih proziva. Zbog njegove velike moći i silne jačine niko ne izostaje.
023	ISA	040	027	Zašto kažeš, Jakove, i ti govoriš, Izrailju: „Moj put je skriven Gospodu, i moja pravica izmiče Bogu mojem“?
023	ISA	040	028	Zar ne znaš i zar nisi čuo? Gospod je Bog večni, stvoritelj krajeva zemljinih. On se ne umara i ne sustaje, i um se njegov ne da ograničiti.
023	ISA	040	029	On snagu umornome daje, i nemoćnome moć on jača.
023	ISA	040	030	Mladići se umaraju i sustaju, i momci moraju da posrću,
023	ISA	040	031	ali onima koji se u Gospoda uzdaju snaga se obnavlja, krila im rastu kao orlovima, trče i ne sustaju, hodaju i ne umaraju se.
023	ISA	041	001	„Umuknite preda mnom, ostrva, i neka snagu obnove narodi. Neka se primaknu, pa neka progovore; pristupimo na sud zajedno.
023	ISA	041	002	Ko je sa istoka podigao pravednost, pozvao ga do svojih stopa, daje mu pred sobom narode i careve pokorava? Maču njegovom ih kao prašinu daje, lukom njegovim su raspršeni kao slama.
023	ISA	041	003	On njih goni, bezbedno napreduje, noge mu na drumove ne dolaze.
023	ISA	041	004	Ko to čini i ko to postiže, koji od početka priziva naraštaje? Ja, Gospod, koji sam Prvi i Poslednji, to sam ja.“
023	ISA	041	005	Ostrva gledaju i strah ih obuzima, drhću krajevi zemaljski, oni se približavaju i već su tu.
023	ISA	041	006	Čovek svom drugu pomaže i svom bratu govori: „Budi jak!“
023	ISA	041	007	Livac bodri zlatare, onaj koji čekićem tanji bodri onog koji kuje na nakovnju. On govori o spoju: „To je dobro“, i kip utvrđuje klinovima da se ne pomiče.
023	ISA	041	008	„A ti, Izrailju, slugo moj, Jakove, izabraniče moj, potomče Avrahama, mog ljubimca!
023	ISA	041	009	Ti, koga osnažih sa zemljinih krajeva i koga pozvah s njenih rubova; ti, kome sam rekao:’Ti si sluga moj’, tebe sam izabrao i neću te odbaciti.
023	ISA	041	010	Ne boj se, jer ja sam s tobom, ne obziri se zastrašeno, jer ja sam Bog tvoj. Ja te krepim i zaista ti pomažem, zaista te podupirem desnicom pravde svoje.
023	ISA	041	011	Gle, postideće se i posramiće se svi koji su protiv tebe besneli i biće kao ništa, i propašće koji se s tobom parničiše.
023	ISA	041	012	Tražićeš svoje protivnike, ali ih nećeš naći. Biće kao ništa i iščeznuće oni koji protiv tebe vojuju.
023	ISA	041	013	Jer ja, Gospod, Bog tvoj, krepim desnicu tvoju, govorim ti: Ne boj se, ja ti pomažem.
023	ISA	041	014	Ne boj se, crviću Jakove, ljudstvo Izrailjevo, ja ću ti pomoći – govori Gospod. Izrailjev Svetitelj, On je tvoj Otkupitelj.
023	ISA	041	015	Gle, načinio sam te da budeš oštri mlat, novi, sa zupcima jakim; mlatićeš brda i satiraćeš, a od bregova ćeš plevu načiniti.
023	ISA	041	016	Ti ćeš njih vejati, i vetar će ih odneti, vihor će ih raspršiti. A ti ćeš kliktati Gospodu, slavićeš Svetitelja Izrailjevog.
023	ISA	041	017	Ubogi i bedni vodu traže, a nje nema. Jezik im se od žeđi osušio. Ja, Gospod, njih ću uslišiti. Ja, Bog Izrailjev, njih neću zaboraviti.
023	ISA	041	018	Otvoriću reke u goletima, i izvore posred dolina. Pustinju ću u rit pretvoriti, a sušnu zemlju u vrelo.
023	ISA	041	019	U pustinji posadiću kedar, bagrem i mirtu i maslinu. Pustinju ću pošumiti čempresom, brestom i šimširom zajedno.
023	ISA	041	020	Neka ljudi vide i neka znaju, i neka promisle i neka shvate zajedno, da je to učinila ruka Gospodnja, i stvorio Svetitelj Izrailjev.
023	ISA	041	021	Svoj spor izložite! – govori Gospod. Dokaze predočite! – govori car Izrailjev.
023	ISA	041	022	Neka pristupe i nek nam objave ono što će se dogoditi. Prošlost – šta su otkrili? da o tome razmišljamo i znamo što se ispunilo? Nego objavite šta će doći.
023	ISA	041	023	Otkrijte nam šta će posle biti, pa ćemo poznati da ste bogovi. Hajde, učinite nešto, dobro ili zlo, pa da se zadivimo i zajedno uvidimo.
023	ISA	041	024	Gle, vi ste ništa, i dela su vaša kao izdisaj; ko vas izabere, taj je odvratan.
023	ISA	041	025	Podigao sam ga sa severa, i on je došao sa istoka sunčanoga; te će doći na dostojanstvenike kao po kaljuzi, i gaziće ih kao grnčar glinu.
023	ISA	041	026	Ko je od iskona objavio pa da znamo, unapred, pa da kažemo:’U pravu je!’? Zaista, nema ko da objavljuje. Zaista, nema ko da obaveštava. Zaista, nema ko da čuje reči vaše.
023	ISA	041	027	Prvo Sionu rekoh:’Gle, evo ih!’ i Jerusalimu ću dati vesnika.
023	ISA	041	028	I ja gledam, a čoveka nema, i među njima, a savetnika nema, pa ja ih pitam, a ne odgovaraju ni reč.
023	ISA	041	029	Gle, svi su oni zli; ništavilo su dela njihova, vetar i praznina kipovi su njihovi.
023	ISA	042	001	Evo Sluge moga, kome sam potpora, izabranika moga, miljenika duše moje. Na njega sam Duha svoga izlio da donosi pravdu narodima.
023	ISA	042	002	On ne viče, niti buku pravi, na ulici glasa svog ne diže.
023	ISA	042	003	On ne lomi trsku napuknutu, niti gasi fitilj koji tinja, nego on donosi pravo istinito.
023	ISA	042	004	On ne tinja, niti slomljen biva dok na zemlji pravo ne uspostavi, a ostrva su žedna njegovog Zakona.“
023	ISA	042	005	Govori Bog Gospod, koji je stvorio i razastro nebesa, koji je raširio zemlju i rastinje njeno, koji daje disanje narodima po njoj, i duh bićima koja hodaju po njoj:
023	ISA	042	006	„Ja, Gospod, u pravdi sam te pozvao, i za ruku te uhvatio; i tebe čuvao i tebe postavio za savez narodu, za svetlost plemenima,
023	ISA	042	007	da otvoriš oči slepima, da izvedeš iz zatvora sužnje, iz tamnice one što u tami žive.
023	ISA	042	008	Ja sam Gospod, to je ime moje, i slave svoje drugom dati neću, niti časti svoje kipovima.
023	ISA	042	009	Što je od iskona, gle, to dolazi; i novosti ja već najavih, pre nego se zbudu činim da čujete.“
023	ISA	042	010	Pevajte Gospodu pesmu novu, slavu njegovu od kraja zemljinog, koji morem silazite i što je po njemu, ostrva i svi stanovnici njini.
023	ISA	042	011	Neka se uskomeša pustinja i gradovi njeni, neka odjekuju naselja kedarska, neka podvikuju stanovnici Sele, neka kliču s gorskih vrhova,
023	ISA	042	012	Neka slavu svoju daju Gospodu, i hvalu mu najavljuju po ostrvima.
023	ISA	042	013	Kao junak Gospod stupa, kao ratnik on se razjario, On klikće i uz to viče, na neprijatelje se svoje ustremio.
023	ISA	042	014	„Od davnina sam ćutao, gluv se pravio, uzdržavao, sad vičem kao porodilja, dahćem i izdišem ujedno.
023	ISA	042	015	Sasušiću gore i bregove, i sparušiti sve biljke po njima, i pretvoriti reke u vrtače, i močvare ja ću isušiti.
023	ISA	042	016	Slepe ljude vodiću putem što ga ne poznaju, uputiću ih na staze što ih ne poznaju. Pred njima ću tamu u svetlost pretvoriti, a džombe u zaravan. Te ću stvari učiniti i neću oklevati.
023	ISA	042	017	U velikom stidu će uzmaći koji se u rezane kipove uzdaju, koji livenim likovima govore:’Vi ste bogovi naši.’
023	ISA	042	018	Čujte, gluvi! I progledajte, slepi, da vidite!
023	ISA	042	019	Ko je slep, ako ne moj sluga? Ko je gluv, ako ne moj glasnik koga šaljem? Ko je slep kao namireni i slep kao sluga Gospodnji?
023	ISA	042	020	Mnogo si video, ali nisi mario; uši otvorene ali niko ne sluša.“
023	ISA	042	021	Gospodu se svidelo zbog pravednosti njegove da uzveliča Zakon i počast mu da.
023	ISA	042	022	A narod je ovaj opljačkan i oplenjen, u pećine svi su oni zatvoreni, u zatvore sklonjeni. Plene ih, a niko da ih izbavi; otimaju im, a niko da kaže: „Vrati!“
023	ISA	042	023	Ko od vas mari za to? Ko se nagao i sluša unapred?
023	ISA	042	024	Ko je pljačkašu izručio Jakova i otimačima Izrailja? Nije li to Gospod, protiv kog smo grešili, čije puteve nisu hteli da slede, i čiji Zakon nisu slušali?
023	ISA	042	025	Zato je on na njega izlio jarost gneva svojega i nasilja ratna; plamen ga je odasvud okružio, ali on ni to nije shvatio; i spalio ga je, ali on ni to nije ozbiljno uzeo.
023	ISA	043	001	Sada govori Gospod, koji te je stvorio, Jakove, koji te je načinio, Izrailju: „Ne boj se, jer ja sam te otkupio, po imenu te pozvao: ti si moj.
023	ISA	043	002	Kad preko vode prelaziš, ja sam s tobom; preko reka, neće te preplaviti. Prođeš li kroz vatru, nećeš izgoreti, i plamen te opaliti neće,
023	ISA	043	003	jer ja sam Gospod, Bog tvoj, Izrailjev Svetitelj, tvoj Spasitelj. Da tebe otkupim, dajem Egipat; umesto tebe dajem Kuš i Sevu.
023	ISA	043	004	Jer ti si dragocen u mojim očima, cenjen si i ja te volim. Zato i dajem čoveka umesto tebe, i narode trampim za život tvoj.
023	ISA	043	005	Ne boj se, jer ja sam s tobom. Sa istoka ću potomstvo tvoje dovesti, i sa zapada ću te sakupiti.
023	ISA	043	006	Reći ću severu:’Daj mi!’ i jugu:’Ne zadržavaj ga!’ Sinove moje dovedi izdaleka, i ćerke moje s kraja zemlje,
023	ISA	043	007	svakog ko se imenom mojim zove, i koga sam na slavu svoju stvorio, zamislio ga, pa ga načinio.
023	ISA	043	008	Izvedi narod slep, premda ima oči, i gluv, premda ima uši.
023	ISA	043	009	Neka se zajedno saberu sva plemena, i neka se sakupe narodi. Je li ko od njih ovo najavio, i od davnina nam predskazao? Nek dovedu svoje svedoke i opravdaju se. Neka se čuje, pa nek kažu:’Istina je!’
023	ISA	043	010	Vi ste svedoci moji – govori Gospod – i sluge moje koje sam izabrao, da biste znali i meni verovali, i shvatili da sam to ja. Pre mene nijedan bog sazdan ne bi, a neće ni posle mene biti.
023	ISA	043	011	Ja, ja sam Gospod, osim mene spasitelja nema.
023	ISA	043	012	Ja sam najavio i spasao i predskazao, i među vama tuđinaca nema! A vi ste svedoci moji – govori Gospod – i ja sam Bog.
023	ISA	043	013	Od večnosti ja to jesam, i niko iz moje ruke izbaviti neće. Učiniću, a ko će izmeniti?“
023	ISA	043	014	Govori Gospod, vaš Otkupitelj, Izrailjev Svetitelj: „Vas radi poslao sam prema Vavilonu, i oboriću begunce, sve njih; a Haldejci će klicati u lađama.
023	ISA	043	015	Ja sam Gospod, vaš Svetitelj, Izrailjev stvoritelj, vaš car!“
023	ISA	043	016	Govori Gospod, koji načini put po moru, i po vodama silnim prolaz,
023	ISA	043	017	koji je izveo bojna kola i konje, vojsku i junake zajedno, i oni padoše da više ne ustanu, zgasnuše, kao fitilj utrnuše:
023	ISA	043	018	„Ne spominjite ono što je davnašnje, ne mislite na ono što je zastarelo.
023	ISA	043	019	Evo, činim nešto novo; već nastaje, zar ne opažate? Da, napraviću put u pustinji, i reke u pustoši.
023	ISA	043	020	Slaviće me zveri poljske, šakali i nojevi mladi, jer sam dao vodu u pustinji, reke u pustari, da napojim svoj narod, izabranika svojega.
023	ISA	043	021	Ovaj narod što sam ga sebi sazdao, kazivaće meni pohvalu.
023	ISA	043	022	Ali ti mene nisi prizivao, Jakove; dosadio sam ti, Izrailju!
023	ISA	043	023	Nisi mi prinosio ovcu na svespalnicu, nisi me proslavljao prinoseći žrtve; a ja te nisam terao da prinosiš prinose, niti sam ti dosađivao da mi kadiš;
023	ISA	043	024	nisi mi za novac kupovao mirisni štapić; nisi me sitio salom svojih žrtava; nego si me opterećivao svojim gresima, dosađivao si mi svojom krivicom.
023	ISA	043	025	A ja, ja sam taj, sebe radi brišem tvoje prestupe, i ne spominjem tvoje grehe.
023	ISA	043	026	Podseti me, sporićemo se zajedno, saberi se da se opravdaš.
023	ISA	043	027	Prvo je sagrešio otac tvoj, a od mene su se odmetnuli posrednici tvoji.
023	ISA	043	028	I ja ću oskrnaviti glavare Svetilišta, te Jakova izručiti prokletstvu, a Izrailja poruzi.
023	ISA	044	001	A sad poslušaj, Jakove, slugo moj, i Izrailju, kog sam izabrao.
023	ISA	044	002	Govori Gospod koji te je načinio, i koji te je od utrobe sazdao, tebi pomaže: Ne boj se, Jakove, moj slugo, Ješurune, kog sam izabrao.
023	ISA	044	003	Jer ću vodu izliti na žedno tle, i vrela na sušnu zemlju. Izliću Duh svoj na potomstvo tvoje, i blagoslov na pokolenja tvoja.
023	ISA	044	004	I rašće kao da su među travom, kao vrbe iz tekuće vode.
023	ISA	044	005	Jedan će reći:’Ja sam Gospodnji!’ drugi će se zvati imenom Jakovljevim, treći će sebi na ruci ispisati:’Gospodnji’, i usvojiće ime Izrailjevo.“
023	ISA	044	006	Govori Gospod, Car Izrailjev i njegov Otkupitelj, Gospod nad vojskama: „Ja sam Prvi i ja sam Poslednji, osim mene drugog Boga nema.
023	ISA	044	007	Ko je kao ja? Neka ustane i kaže, neka se javi i nek to objavi, i nek to razloži preda mnom. Otkad postavih narod od večnosti, i stvari što će doći, neka najavi šta će se zbiti.
023	ISA	044	008	Ne plašite se i ne bojte se: nisam li vam odavno objavio i najavio? I vi ste moji svedoci: ima li Boga osim mene? Ne, nema Stene za koju ja znam.“
023	ISA	044	009	Koji prave kipove, svi su oni ništavila, i dragocenosti njihove ne koriste ničemu. Svedoci njihovi ne vide i ne znaju, te će biti na sramotu.
023	ISA	044	010	Ko pravi boga i lije kip, da od toga koristi nema?
023	ISA	044	011	Gle, osramotiće se svi drugovi njegovi i umetnici. Neka se saberu svi: i oni su delo ljudsko. Neka se postave: zajedno će se prestraviti i postideti.
023	ISA	044	012	Oblikuje gvožđe alatkom i radi na žaru uglja, čekićima ga doteruje i snažnom ga rukom obrađuje. Ne hrani se i nema snage, vode ne pije i iscrpljuje se.
023	ISA	044	013	Oblikuje drvo, uzima meru, pisaljkom ga obeležava, obrađuje ga dletom, ocrtava ga šestarom, i delje ga po uzoru na ljudski lik, kao lepotu ljudsku, da bude postavljen u domu.
023	ISA	044	014	Za sebe je nasekao kedre i uzeo kiparise i hrast, što je za sebe negovao među drvetima šumskim, zasadio bor što je porastao na kiši.
023	ISA	044	015	I čoveku je to kao gorivo; uzima od toga da se ogreje; pa loži i peče hleb. Međutim, od toga delje i boga pred kojim pada ničice i pravi kip i klanja mu se.
023	ISA	044	016	Polovinom loži vatru, tom polovinom peče meso na žaru, jede pečenje i biva sit, te se greje i govori: „Ah, grejem se i kraj vatre uživam.“
023	ISA	044	017	A od ostatka pravi boga, idola svoga; pada pred njim ničice i klanja mu se i moli mu se: „Izbavi me, jer ti si moj bog.“
023	ISA	044	018	Ne znaju i ne rasuđuju, jer su im oči zamazane pa ne vide; i srca njihova pa ne razumeju.
023	ISA	044	019	Takav ne razmišlja i nema u njega znanja ni rasuđivanja da kaže: „Polovinom od ovoga ložio sam vatru, pa sam na žaru ispekao hleb, ispržio sam meso i pojeo ga. A od ostatka sam načinio gnusobu. Zar da se klanjam komadu drveta?“
023	ISA	044	020	Taj se stara za pepeo. Njega zavodi prevarno srce, te ne može da izbavi svoj život, a neće da kaže: „Nije li obmana u mojoj desnici?“
023	ISA	044	021	„Seti se ovoga, Jakove, i Izrailju, jer si sluga moj! Ja sam te sazdao i ti si sluga moj; Izrailju, ja tebe da zaboravim neću!
023	ISA	044	022	Kao maglu rasterao sam tvoje prestupe, i grehe tvoje kao da su oblak. Meni se vrati, jer ja sam te otkupio.“
023	ISA	044	023	Kličite, nebesa, ovo je delo Gospodnje! Orite se, dubine zemljine! Odjekujte radosno, planine, i vi, šume, sa svim svojim drvećem! Jer Gospod je otkupio Jakova, i proslavio se u Izrailju.
023	ISA	044	024	Govori Gospod, Otkupitelj tvoj, i Sazdatelj tvoj od utrobe: „Ja sam Gospod koji sam sve učinio, ja sam lično razapeo nebesa, i bez ikoga zasvodio zemlju.
023	ISA	044	025	Ja sprečavam vračarska znamenja, i gatare pretvaram u ludake; teram mudrace da ustuknu i znanje preobraćam u bezumlje.
023	ISA	044	026	Potvrđujem što sluga mu kaže, ispunjavam svojih glasnika namere.’Naseli se!’ – govorim Jerusalimu, i gradovima Judinim:’Sagradite se!’ A ja ću podići što je razrušeno.
023	ISA	044	027	Govorim okeanu:’Presahni! Tvoje reke presušujem.’
023	ISA	044	028	’Pastiru moj’ – govorim Kiru, i on će sve moje želje ispuniti.’Sagradi se!’ – govoriće Jerusalimu, a Domu:’Utemelji se!’“
023	ISA	045	001	Govori Gospod o pomazaniku svom, Kiru, kog prihvatih za desnicu da pred njim oborim narode i careve lišim njihovog ugleda: „Pred njim dvostruka vrata otvaram, i neće vratnice pred njim zatvorene biti.
023	ISA	045	002	Ja ću marširati pred tobom da poravnam neravnine, da razlomim vrata bronzana, i pokršim prevornice gvozdene.
023	ISA	045	003	Dajem ti blaga iz mračnih odaja i bogatstva iz skrovišta, da shvatiš da sam ja Gospod, koji te zove po imenu, Bog Izrailjev.
023	ISA	045	004	Radi sluge svoga Jakova, i izabranika Izrailja, i tebe pozvah po imenu, naimenovah te, iako me nisi znao.
023	ISA	045	005	Ja sam Gospod i drugoga nema, osim mene drugog Boga nema. Iako mene ne poznaješ, ja sam te naoružao.
023	ISA	045	006	Neka se zna od istoka i od zapada da je ništavilo sve što je mimo mene. Ja sam Gospod i drugoga nema:
023	ISA	045	007	ja tvorim svetlost i stvaram tamu, činim mir i nesreću stvaram; ja, Gospod, sve to činim.
023	ISA	045	008	Rosite, nebesa, odozgo, i pravednost, oblaci, neka iz vas pada. Neka se otvori zemlja i spasenje neka bude plod, te zajedno proklija pravednost; ja, Gospod, to sam stvorio.
023	ISA	045	009	Teško onom ko raspravlja sa Sazdateljem svojim, a grne je među grnčarijom! Kaže li glina grnčaru:’Šta radiš?’ ili delo njegovo:’On nema obe ruke’?
023	ISA	045	010	Teško onom koji ocu kaže:’Zašto si rodio?’ ili ženi:’Zašto si na svet donela?’“
023	ISA	045	011	Govori Gospod, Izrailjev Svetitelj i njegov Sazdatelj: „Zar je vaše da me pitate o znacima nad decom mojom, i da mi zapovedate nad delom mojih ruku?
023	ISA	045	012	Ja sam zemlju načinio i čoveka na njoj stvorio; svojim sam rukama nebesa rasprostro i svim vojskama njihovim zapovedam.
023	ISA	045	013	Ja sam ga podigao u pravednosti i poravnao sve puteve njegove. On će obnoviti moj grad i osloboditi zarobljene moje bez otkupnine i bez naknade – govori Gospod nad vojskama.“
023	ISA	045	014	Govori Gospod: „Trud egipatski i dobitak kuški, i Savajci, ljudi povisoki, tebi će preći i tvoji će biti, za tobom će ići, u okovima prethoditi, i tebi će se klanjati, i tebe moliti:’O, samo kod tebe je Božanstvo, i osim Boga drugi ne postoji.’“
023	ISA	045	015	Zaista, ti si Božanstvo skriveno, Bog Izrailjev, Spasitelj.
023	ISA	045	016	Postideće se i osramotiće se svi, zajedno će se povući pokunjeni oni koji prave kipove.
023	ISA	045	017	Gospod će spasti Izrailja spasenjem večnim, nećete se postideti, i do vekova večnih nećete se osramotiti.
023	ISA	045	018	Ta, govori Gospod, stvoritelj nebesa – on je Bog – koji je oblikovao zemlju i izgled joj dao, koji je učvrstio, i nije je stvorio da bude pustoš, nego je uobličio da se na njoj stanuje: „Ja sam Gospod i drugog nema.
023	ISA	045	019	Nisam govorio u tajnosti, u zakutku zemlje tamne. Nisam rekao potomstvu Jakovljevu:’Tražite me u pustoši.’ Ja, Gospod, govorim pravdu i blagovestim čestitosti.
023	ISA	045	020	Saberite se i dođite, zajedno pristupite, izbeglice iz drugih naroda. Neznalice su koji nose drvo idolsko i mole se božanstvu koje ne spasava.
023	ISA	045	021	Objavite i predočite, hajde, posavetujte se zajednički. Ko je ovo od davnina izjavio i još tada predskazao? Nisam li ja, Gospod? Osim mene drugog boga nema; pravednog Božanstva i Spasitelja osim mene nema.
023	ISA	045	022	Obratite se meni i bićete spaseni, svi krajevi zemljini, jer ja sam Božanstvo i drugog nema.
023	ISA	045	023	Zaklinjem se samim sobom: iz mojih usta izlazi reč pravedna i neću je opozvati: da će se preda mnom svako koleno saviti, svaki jezik mnome zaklinjati.
023	ISA	045	024	’Samo u Gospodu imam – veli – pravednost i snagu.’“K njemu će doći i stideće se svi koji su besneli protiv njega.
023	ISA	045	025	U Gospodu će imati pravednost i proslavljanje sve potomstvo Izrailjevo.
023	ISA	046	001	Pade Vil! Sruši se Navav! Stavljaju svoje rukotvorine na životinje i na stoku. Nose ih kao bremena, teret što zamara.
023	ISA	046	002	Ruše se i padaju zajedno. Ne mogu izbaviti nosioce. I duše svoje u ropstvo odvode.
023	ISA	046	003	„Slušajte me, dome Jakovljev, i svi ostaci doma Izrailjeva! Ja sam vas nosio od rođenja; Ja sam vas podizao od utrobe.
023	ISA	046	004	I kad ostarite, ja ostajem isti; i kad osedite, ja ću biti potpora. Ja sam činio i ja ću podizati, i ja ću podupirati i dopremati.
023	ISA	046	005	S kim biste me uporedili, i sličnim i izglednim učinili i poredili?
023	ISA	046	006	Vade zlato iz torbe, i srebro mere na vagi, u najam uzimaju livca da im od toga načini boga, da padaju ničice, čelom i telom da se prostiru.
023	ISA	046	007	Podižu ga na rame, podupiru ga, spuštaju ga dole i stoji, iz mesta svojega i ne pomera se, niti viče na njih i ne odgovara; ne spasava nikoga iz nevolje njegove.
023	ISA	046	008	Setite se toga i budite ljudi; odmetnici, uzmite to k srcu.
023	ISA	046	009	Setite se početaka iz drevnosti. Ta, ja sam Bog i nema drugoga, Bog jesam i niko nije kao ja.
023	ISA	046	010	Na početku posledice najavljujem, i unapred što se nije zbilo. Kažem:’Odluka će se moja izvršiti, i učiniću sve što hoću.’
023	ISA	046	011	Pozvaću sa istoka grabljivicu, iz daleke zemlje čoveka po odluci svojoj. Što rekoh, to ću i dovesti. Što iskazah, to ću učiniti.
023	ISA	046	012	Slušajte me, srcem uporni, od pravednosti udaljeni.
023	ISA	046	013	Pravednost svoju primičem, nije se udaljila; i spasenje moje okasniti neće. I na Sion ću spasenje staviti, Izrailju proslavljenje svoje.“
023	ISA	047	001	„Spusti se i sedi u prašinu, device, ćerko vavilonska. Sedi na zemlju. Nema prestola, ćerko haldejska! Jer neće te više zvati nežnom i osećajnom.
023	ISA	047	002	Uhvati mlinsko kamenje i melji brašno, svuci svoj ogrtač, skut podigni, svuci s bedara, prelazi reke.
023	ISA	047	003	Neka se pojavi golotinja tvoja, još neka se pokaže sramota tvoja. Osvetiću se i neće me sprečiti niko.“
023	ISA	047	004	Otkupitelj naš, njegovo je ime: Gospod nad vojskama, Svetitelj Izrailjev.
023	ISA	047	005	„Sedi ćutke i povuci se u tamu, ćerko haldejska, jer te više neće zvati gospodaricom nad carstvima.
023	ISA	047	006	Na svoj sam se narod razgnevio, svoju sam baštinu oskrnavio, i tebi ih u ruke predao; a ti prema njima milost ne pokaza: jarmom tvojim starce si pretovarila.
023	ISA	047	007	I govorila si:’Doveka ću biti gospodarica!’, a u tvoje srce to nije dospelo, nisi se setila šta na kraju biva.
023	ISA	047	008	A sada slušaj ovo, razvratnice, koja boraviš u spokojstvu, te u srcu progovaraš svome:’Ja sam i druge nema, neću postati udovica, niti decu izgubiti svoju.’
023	ISA	047	009	Pa oboje će doći na tebe, trenutno, u istom danu: izgubićeš i decu i muža; u celini će doći na tebe, iako vračaš mnogostruko i čaraš veoma.
023	ISA	047	010	U zloću svoju i ti si se pouzdala govoreći:’Ne vidi me niko.’ Mudrost tvoja i znanje tvoje, one te zavedoše, te govoriš u srcu svojemu:’Ja sam i druge nema.’
023	ISA	047	011	Doći će zloća i na tebe, i nećeš znati da ih sprečiš; i stuštiće se nevolja na te, i nećeš moći odvratiti; i doći će na te iznenada propast za koju ne znaš.
023	ISA	047	012	De, ostani na tvojim čaranjima, i na mnoštvu tvojih vračanja, na kojima se trudiš od mladosti; možda se i okoristiš, možda strah doneseš.
023	ISA	047	013	Rintala si zbog mnogih savetnika tvojih. Hajde, neka ustanu i spasu te: oni’premeravaju’ po nebesima, oni’vide’ po zvezdama, oni’saznavaju’ po mladom mesecu; šta će tebe snaći.
023	ISA	047	014	Ta, oni će biti kao strnjika, oganj će ih spaliti; sami sebe izbaviti neće iz plamene ruke; neće ostati ni žeravice da se neko ogreje, ni vatre da kraj nje posedi.
023	ISA	047	015	Takvi će postati oni oko kojih si se zamarala, tvoji trgovčići od mladosti: svaki će na svoju stranu otperjati, nikog neće biti da te spase.“
023	ISA	048	001	„Slušaj ovo, dome Jakovljev, koji se nazivate imenom Izrailjevim i koji ste izašli iz voda Judinih, koji se zaklinjete imenom Gospodnjim, spominjete Boga Izrailjeva ne u istini i ne u pravednosti.
023	ISA	048	002	Jer po Svetom Gradu vi se nazivate i na Boga Izrailjeva vi se oslanjate, njegovo je ime: Gospod nad vojskama.
023	ISA	048	003	Od početka, od davnina obaveštavam, iz mojih usta je izašlo i objaviću što se čini iznenada, i to se zbilo.
023	ISA	048	004	Iako sam znao da si tvrdokoran, i da je vrat tvoj žila gvozdena, i da je čelo tvoje bronza;
023	ISA	048	005	ipak sam ti već onda najavio, obavestio te pre nego se zbude; da ne rekneš:’Moj kip to učini, i moj lik rezani i moj lik liveni to zapovediše.’
023	ISA	048	006	Čuo si, pogledaj sve to. Zar nećete objavljivati? I novo ćeš od sada slušati od mene, tajanstveno, što znao nisi.
023	ISA	048	007	Sada je stvoreno, a nije od ranije i pre ovog dana, što ni čuo nisi; da ne rekneš:’Gle, to sam već znao.’
023	ISA	048	008	Niti si čuo, niti si znao, niti se uši tvoje od pre otvoriše. Ta, znao sam da ćeš izneveriti i da su te nazvali otpadnikom čim si se rodio.
023	ISA	048	009	Zbog imena svojega sputavam gnev svoj, i zbog časti svoje uzdržavam se prema tebi, inače bih te istrebio.
023	ISA	048	010	Evo, pretopiću te, ali ne kao srebro; pročišćavam te u topionici nevoljničkoj.
023	ISA	048	011	Zbog sebe, zbog sebe ću učiniti. Zar da se bogohuli? I slavu svoju drugom dati neću.“
023	ISA	048	012	„Čuj mene, Jakove, i Izrailju, koga sam pozvao: Ja jesam, ja sam Prvi, ja sam i Poslednji.
023	ISA	048	013	Ruka je moja i zemlju utemeljila, a desnica moja nebesa je rasprostrla, kad ja njih pozovem, skupa će se postrojiti.
023	ISA	048	014	Skupite se svi i poslušajte: Ko je od njih to najavio? Onaj koga Gospod voli volju njegovu će učiniti nad Vavilonom i nad potomstvom njegovim, Haldejcima.
023	ISA	048	015	Ja, ja sam rekao, njega sam pozvao, njega vodio, i njegov put unapredio.
023	ISA	048	016	Pristupite mi i poslušajte ovo: Nisam vam od početka u tajnosti govorio, i bio sam tamo kad se to događalo. A sad me šalje Gospodar Gospod i Duh njegov.“
023	ISA	048	017	Govori Gospod, Otkupitelj tvoj, Svetitelj Izrailjev: „Ja, Gospod Bog tvoj, učim te na dobrobit, upućujem te kojim ćeš putem ići.
023	ISA	048	018	O, da si se pokorio mojim zapovestima, mir bi tvoj bio kao reka, i pravednost tvoja kao talasi morski.
023	ISA	048	019	Potomstva bi tvojeg bilo kao peska, a poroda tvoga kao njegovih zrnaca. Ne bi se zatrlo i ne bi se izbrisalo ime njegovo pred licem mojim.“
023	ISA	048	020	Izađite iz Vavilona! Bežite iz Haldeje! Glasom uskliktalim blagoslovite; ovo objavljujte; to razglasite do kraja zemlje. Govorite: „Otkupio je Gospod svog slugu Jakova!“
023	ISA	048	021	I nisu bili žedni dok su išli pustošima, vodu im je iz stene natočio, i stenu je rascepio i voda je potekla.
023	ISA	048	022	„Nema mira! – govori Gospod opakima.
023	ISA	049	001	Čujte mene, ostrva! Poslušajte me, narodi daleki! Gospod me je pozvao čim sam se rodio, moje ime je spomenuo od utrobe materine,
023	ISA	049	002	i načinio je usta moja kao oštar mač, senom svoje ruke on me je zaklonio, u glatku me strelu pretvorio, u tobolcu svome on me je sakrio.
023	ISA	049	003	Rekao mi je:’Izrailju, ti si moj sluga, u kom ću postati ponosan.’
023	ISA	049	004	A ja sam rekao:’Uzalud sam se mučio za opustošenost, i isprazno upinjao snagu svoju. Ipak, pravda je moja kod Gospoda, i učinak moj kod Boga mojega.’
023	ISA	049	005	I sad govori Gospod koji me je pre rođenja slugom svojim načinio, da mu Jakova povratim i da mu se Izrailj sabere. I proslaviću se u očima Gospodnjim, i Bog moj će biti snaga moja.
023	ISA	049	006	I reče:’Nevažno je da mi budeš sluga, da podignem pleme Jakovljevo, i da vratiš ostatke Izrailjeve, nego ću te odrediti da budeš svetlost pucima, da budeš spasenje moje do kraja zemlje.’“
023	ISA	049	007	Govori Gospod, Otkupitelj Izrailjev, Svetitelj njegov, onom kome preziru dušu, na koga se gadi puk, sluzi nasilnicima: „Videće carevi i ustaće glavari, i klanjaće ti se zbog Gospoda koji je veran, Svetitelja Izrailjeva koji te je izabrao.“
023	ISA	049	008	Govori Gospod: „U vreme povoljno sam te uslišio, i u dan spasenja sam ti pomogao, i sazdao sam te i postavio te za savez s narodom, za podizanje zemlje, za ubaštinjenje razorenih baština,
023	ISA	049	009	za reč utamničenima:’Izađite!’, i onima koji su u tami:’Pokažite se!’ Na putevima će se napasati, i po svim visoravnima biće paša njihova.
023	ISA	049	010	Neće biti ni gladni ni žedni, i neće ih mučiti ni suša ni sunce, jer će ih voditi onaj koji im se smilovao, i dovešće ih na izvore vodene.
023	ISA	049	011	I pretvoriće sve gore moje u put, i uzdići će moje drumove.
023	ISA	049	012	Evo, neki dolaze iz daleka, i, gle, neki sa severa i sa zapada, a neki iz zemlje Sinim.“
023	ISA	049	013	Kličite, nebesa, i veseli se, zemljo! Podvikujte, planine, razdragano! Zato što Gospod teši narod svoj, i smilovaće se na nevoljnike svoje.
023	ISA	049	014	A Sion reče: „Napustio me Gospod“i „Gospodar me je zaboravio.“
023	ISA	049	015	„Može li žena zaboraviti svoje odojče, da se ne smiluje na sina utrobe svoje? Ako bi neka i zaboravila, ja pak tebe zaboraviti neću.
023	ISA	049	016	Evo, na oba dlana sam te urezao, zidovi tvoji preda mnom su svagda.
023	ISA	049	017	Graditelji tvoji žure, rušitelji tvoji i pustošnici tvoji od tebe odlaze.
023	ISA	049	018	Osvrni se i pogledaj oko sebe, svi se oni sabiraju, k tebi dolaze. Života mi moga – govori Gospod – svima ćeš se njima kao haljinom odenuti, i kao nevesta njima ukrasiti.
023	ISA	049	019	Ruševine svoje i razvaline svoje, i zemlju poharanu svoju sad podešavaš za stanovanje, i zato će se udaljiti koji te zatiru.
023	ISA	049	020	Ponovo će ti govoriti na uši sinovi kojih si bila lišena:’Tesno mi je mesto; pomeri se i nastaniću se.’
023	ISA	049	021	I govorićeš u srcu svome:’Ko mi je ovo rodio? A ja sam bila bez dece i ploda, prognana i odbačena, a ove, ko je odgajio? Eto, ja sam ostala sama; ovi, otkuda su oni?’“
023	ISA	049	022	Govori Gospodar Gospod: „Evo, rukom svojom mašem pucima i zastavu svoju podižem narodima. Pa ću vratiti sinove tvoje na grudi, i doneću ćerke na plećima.
023	ISA	049	023	I carevi će o tebi brinuti, i kneginje njihove biće tvoje dojkinje. Klanjaće ti se do zemlje i prašinu s nogu tvojih lizaće. I znaćeš da sam ja Gospod. Neće se postideti koji se uzdaju u mene.“
023	ISA	049	024	Može li se junaku plen zapleniti, ili da zarobljenik pobegne od užasnika?
023	ISA	049	025	Ipak, govori Gospod: „Junaku će biti zaplenjen zarobljenik i plen će pobeći od užasnika, a sa onima koji se s tobom spore sporiću se ja, i tvoje sinove izbaviću ja.
023	ISA	049	026	A tlačitelje tvoje nateraću da jedu meso svoje, i kao mladim vinom opijaće se krvlju svojom. I znaće telo svako da sam ja, Gospod, Spasitelj tvoj, i da je Silni Jakovljev Otkupitelj tvoj.“
023	ISA	050	001	Govori Gospod: „Gde je potvrda o razvodu za vašu mater kojom sam je otpustio? Ili: ko je poverilac kome sam vas prodao? Gle, zbog krivica vaših vi ste prodani. Zbog neverstva svoga vaša mati je otpuštena.
023	ISA	050	002	Zašto, kad sam bio došao, nikog nije bilo? Kad sam bio zvao, odazvao se niko nije? Zar je tako kratko skraćena ruka moja, te ne može izbaviti? Ili: zar snage u meni nema, te ne mogu osloboditi? Gle, pretnjom svojom isušujem more, pretvaram reke u pustinju. Raspadaju se ribe njihove kad vode nema, i umru od žeđi.
023	ISA	050	003	Nebesa oblačim u crninu, i kostret im kao prekrivači.“
023	ISA	050	004	Gospodar Gospod dade mi jezik učen da znam okrepiti umornoga. Rečju me budi; iz jutra u jutro budi me na uho da ga slušam kao učeni.
023	ISA	050	005	Gospodar Gospod otvorio mi je uho, a ja nisam okretao pleća, niti sam ustuknuo.
023	ISA	050	006	Leđa sam svoja podmetao onima koji me tuku, a obraze svoje onima koji mi bradu čupaju, lice svoje zaklanjao nisam od uvreda i od pljuvanja.
023	ISA	050	007	A Gospodar Gospod meni pomoć daje da se ne postidim, zato sam svoj obraz u kremen pretvorio i znam da se posramiti neću.
023	ISA	050	008	Blizu je onaj koji me pravda. Ko će sa mnom da se parniči? Stanimo zajedno. Ko će protiv mene? Nek mi priđe bliže.
023	ISA	050	009	Gle, Gospodar Gospod meni pomaže. Ko je taj koji će me okriviti? Eto, svi oni će se istrošiti kao haljina, moljac će ih pojesti.
023	ISA	050	010	Ko se među vama boji Gospoda i sluša glas njegovog sluge, koji je išao po tamninama, a nije imao videla; uzdao se u ime Gospodnje, oslanjao na Boga svojega.
023	ISA	050	011	Eno, svi vi koji palite vatru opasujući se iskrama, odoste u plamen svoje vatre i u iskre vašeg sagorevanja; od ruke moje to će vam biti: ležaćete u mukama.
023	ISA	051	001	Poslušajte me, sledbenici pravednosti, tražioci Gospoda, osmotrite stenu iz koje ste isklesani, kop istesan iz kog ste iskopani.
023	ISA	051	002	Osmotrite Avrahama, oca svojega, i Saru koja vas je rodila. Ta, on je sam bio kad sam ga pozvao, a ipak sam ga blagoslovio i umnožio.
023	ISA	051	003	Ta, Gospod se sažalio nad Sionom, sažalio se nad svim njegovim razvalinama, te će pretvoriti pustinju njegovu u Eden, a pustaru njegovu u vrt Gospodnji. Klicanje i radost odjekivaće po njemu, zahvaljivanja i glas pohvalni.
023	ISA	051	004	Posluhni mene, narode moj, i čuj mene, svete, jer Zakon od mene proističe, i moje ću pravosudstvo hitro postaviti da bude svetlost narodima.
023	ISA	051	005	Blizu je pravda moja, spasonosno proističe, a i mišica moja sudiće narodima. Na mene ostrva čekaju i u moju mišicu se uzdaju.
023	ISA	051	006	Oči svoje k nebu podignite, i po zemlji osmotrite dole; jer će nebesa kao dim iščeznuti, i zemlja će se kao ogrtač raskrpati, i stanovnici njeni kao takvi pomreće; a spasenje moje trajaće doveka, i pravednost moja uzdrmana neće biti.
023	ISA	051	007	Poslušajte mene, koji poznajete pravdu, narode kome je Zakon moj u srcima: ne bojte se ruganja od ljudi, i neka vas ne uzbuđuje njihovo vređanje,
023	ISA	051	008	jer će ih kao ogrtač pojesti moljac, i kao vunu poješće ih crv; a pravednost moja trajaće doveka, i spasenje moje od kolena do kolena.
023	ISA	051	009	Probudi se! Probudi se! Odeni se u snagu, mišice Gospodnja. Probudi se kao u dane drevne, tokom starinskih naraštaja. Nisi li ti ispresecala Ravu, izranjavila morsku neman?
023	ISA	051	010	Nisi li ti isušila more, vode bezdana golemih, postavila po dubinama morskim put da prolaze otkupljeni?
023	ISA	051	011	Vratiće se izbavljeni Gospodnji, doći će u Sion s veseljem i s radošću večnom na čelima; pratiće ih razdraganost i radost, a pobeći će žalost i uzdasi.
023	ISA	051	012	„Ja, ja sam utešitelj vaš. Ko si ti da se bojiš čoveka smrtnoga i sina čovečijeg koji je kao trava?
023	ISA	051	013	Zaboravio si Gospoda, koji te je načinio, koji je razastro nebesa i utemeljio zemlju. Pa si strepeo stalno, povazdan pred licem nadmenog tlačitelja, kao pred nekim ko postoji da bi razjedao. I… gde je nadmenost tlačitelja?
023	ISA	051	014	Biće izgnanik slobodan ubrzo, i neće umirati da bi bio razjedan, i hleba mu nedostati neće.
023	ISA	051	015	Gospod Bog tvoj sam ja, more uzburkam i talasi mu ključaju. Gospod nad vojskama ime je njegovo.
023	ISA	051	016	I stavio sam reči svoje u usta tvoja, i sakrio te u senku ruke svoje, da razastrem nebesa i utemeljim zemlju, i kažem Sionu:’Ti moj narod jesi.’“
023	ISA	051	017	Hajde, probudi se! Hajde, probudi se! Ustani, Jerusalime! Koji si ispio iz ruke Gospodnje čašu jarosti njegove; pehar, čašu opijenosti, ispio do dna.
023	ISA	051	018	Od svih sinova koje je rodio nema nijednog da ga vodi. Od svih sinova koje je odgojio nema nijednog da ga za ruku prihvati.
023	ISA	051	019	Ovo te je dvoje zadesilo. Hoće li te iko požaliti? Pustošenje i raspad i glad i mač. Hoće li te iko utešiti?
023	ISA	051	020	Sinovi ti leže obamrli po uglovima svih ulica; kao antilopa u mreži puni jarosti Gospodnje, karanja od Boga tvojega.
023	ISA	051	021	Zato ovo počuj, poniženi i opijeni, ali ne od vina.
023	ISA	051	022	Govori tvoj Gospodar Gospod, Bog tvoj, branilac svog naroda: „Evo, uzimam iz ruke tvoje čašu opijenosti, pehar, čašu jarosti moje. I nikad se više iz nje ispijati neće.
023	ISA	051	023	I to stavljam u ruku onih koji su te žalostili, koji su duši tvojoj govorili:’Savij se i prelazićemo!’ I namesto tla podmetao si leđa svoja, te su bila put onima koji prelaze.“
023	ISA	052	001	Probudi se! Probudi se! Odeni se u svoju snagu, Sione! Odeni se ogrtačem sjajnosti svoje, Jerusalime, grade sveti, jer u tebe više ulaziti neće neobrezani i nečisti.
023	ISA	052	002	Stresi sa sebe prašinu i ustani, ustoliči se, Jerusalime! Skini okove sa svoga vrata, zaboravljena ćerko sionska.
023	ISA	052	003	Jer govori Gospod: „Eto, bili ste prodani i bez novca ćete biti otkupljeni.“
023	ISA	052	004	Jer govori Gospodar Gospod: „U Egipat je nekada narod moj sišao da tamo stranac bude, a Asir mu je ni zbog čega nasilje činio.
023	ISA	052	005	A sada, zašto sam ja ovde? – govori Gospod. Zato što je bez razloga porobljen moj narod, a porobljivači njegovi likuju – govori Gospod – i bez prestanka, povazdan vređa se moje ime.
023	ISA	052	006	Zato će narod moj poznati ime moje. Zato će u onaj dan znati da sam ja onaj koji govori:’Evo me!’“
023	ISA	052	007	Kako li su divne po gorama noge blagovesnika koji najavljuje mir, blagovesnika dobrote koji najavljuje spasenje, govoreći Sionu: „Bog tvoj caruje!“
023	ISA	052	008	Glas stražara tvojih se podiže, glas zajedničkog klicanja, jer očima svojim gledaju kako se Gospod vraća na Sion.
023	ISA	052	009	Podvriskujte i kličite zajedno, razvaline jerusalimske, jer Gospod je narod svoj utešio, Jerusalim otkupio.
023	ISA	052	010	Svoju svetu mišicu Gospod je otkrio da svi puci gledaju, da svi krajevi zemljini vide kako naš Bog spasava.
023	ISA	052	011	Odlazite! Odlazite! Odatle izađite! Nečistote ne dotičite! Iz sredine njegove izađite! Sebe očistite, koji posude Gospodnje podižete.
023	ISA	052	012	Jer u žurbi izlaziti nećete, i bežati nećete, zato što ispred vas ide Gospod, a iza vašeg stroja je Bog Izrailjev.
023	ISA	052	013	„Gle, moj Sluga će uspevati, uzvisiće se i uzdignuti, i veoma uzveličati.
023	ISA	052	014	Kako su se mnogi užasnuli nad njim: tako iznakažen njegov ljudski lik i pojava njegova među potomcima ljudi.
023	ISA	052	015	Ipak, poškropiće on narode mnoge, ni pisnuti neće carevi, jer videće što im niko objavio nije, i shvatiće o kome čuli nisu.“
023	ISA	053	001	Ko je poverovao našoj poruci, i mišica Gospodnja kome se otkrila?
023	ISA	053	002	I kao izdanak pred njim je izrastao, i kao koren iz zemlje suhe. Nije imao krasote ni izgleda; ni da bude viđen ni poželjan.
023	ISA	053	003	Bio je prezren i od ljudi odbačen, čovek u bolovima i stradanju vičan, i kao onaj od kog zaklanjaju lice, bio je prezren i za nas beznačajan.
023	ISA	053	004	A on je naše bolove poneo, i naše bolesti na sebe uzeo. Mi smo, pak, smatrali da ga Bog tuče, udara i ponižava.
023	ISA	053	005	A on je proboden zbog naših prestupa, satrven zbog naših krivica, karanje je na njemu zbog našeg mira i ranama svojim nas je iscelio.
023	ISA	053	006	Svi smo mi kao ovce zavrljali, svaki je krenuo svojim putem; a Gospod je na njega svalio krivicu svih nas.
023	ISA	053	007	Tlačen je bio i ponizio se on, i nije otvorio usta svoja; kao jagnje na klanje je vođen, i kao ovca nema pred onima koji je strižu, i nije otvorio usta svoja.
023	ISA	053	008	Od vlasti i od suda on je izuzet. I ko će da ispriča šta je posle bilo? Jer iz zemlje živih je izdvojen, zbog greha mog naroda on je tučen.
023	ISA	053	009	Odredili su mu grob među opakima, a u smrti bi s bogatašima. Ipak, niti je učinio nasilje, niti prevaru ustima svojim.
023	ISA	053	010	Međutim, Gospodu se svidelo da ga satire bolom. Ako prineseš život njegov kao žrtvu za prestup, potomstvo će se postarati da se produže dani, i što je Gospodu ugodno napredovaće rukom njegovom.
023	ISA	053	011	„Iz onog što je iskusio videće svetlo i znanjem svojim će se nasititi. Svojim poznanjem pravedni sluga moj opravdaće mnoge. I njihove krivice sam će izneti.
023	ISA	053	012	Zato ću mu mnoge u baštinu dati i s moćnicima će plen deliti. I sam je sebe ponudio da umre, pa je u grešnike ubrojen, i sam je poneo grehe mnogih i zauzima se za grešnike.
023	ISA	054	001	Kliči, nerotkinjo, koja ne rađaš, podvriskuj kličući; veseli se koja za porođaj ne znaš, jer više sinova ima samotna nego li udata – govori Gospod.
023	ISA	054	002	Raširi mesto za svoj šator, razastri platna za svoje konačište. Ne štedi! Užad svoju produži, kočiće svoje učvrsti!
023	ISA	054	003	Jer desno i levo ćeš se probiti i potomstvo će tvoje puke zaposesti i nastaniće opustele gradove.
023	ISA	054	004	Ne boj se, nećeš se postideti. Ne stidi se, jer nećeš crveneti. Jer ćeš zaboraviti sramotu mladosti svoje, i nećeš više spominjati što su te ponižavali dok si bila udovica.
023	ISA	054	005	Jer tvoj suprug je Sazdatelj tvoj, njegovo je ime Gospod nad vojskama, i tvoj Otkupitelj je Svetitelj Izrailjev, on se zove Bog zemlje svekolike.
023	ISA	054	006	Naime, kao ženu ostavljenu i duhovno ucveljenu pozvao te je Gospod, i otpuštenu ženu s kojom si od mladosti svoje“– govori Bog tvoj.
023	ISA	054	007	„Za tren kratki sam te ostavio, a u velikim milosrđima tebe ću prigrliti.
023	ISA	054	008	Iz mene je srdžba provalila, i za časak sam zaklonio lice svoje od tebe, a smilovao sam ti se po večnoj milosti – govori Otkupitelj tvoj, Gospod.
023	ISA	054	009	Jer ovo im je kao vode Nojeve, kad se zakleh da vode Nojeve više zemlju preplavljati neće: tako se zaklinjem da na tebe srditi se neću i da tebe prekoriti neću.
023	ISA	054	010	Neka se planine pomaknu i neka se brda uzdrmaju, ipak se moja milost od tebe odmaći neće, niti će se uzdrmati moj savez mirovni – govori Gospod koji ti se smilovao.
023	ISA	054	011	Nevoljnice, vihorom vitlana, neutešena, gle, ja ću složiti na mermer kamenje tvoje, i na safire temelj tvoj.
023	ISA	054	012	I od rubina dići ću ti na tvrđavi zupce; i od karbunkula tvoje vratnice, i sve ograde tvoje od kamenja dragoga.
023	ISA	054	013	I svi sinovi tvoji biće učeni od Gospoda, i obilan mir imaće sinovi tvoji.
023	ISA	054	014	Bićeš sazdana na pravdi. Odbaci strah, jer nemaš se čega bojati. Odbaci strah, jer on ti se ni primaći neće.
023	ISA	054	015	Gle, postrojiće se protiv tebe kao da je to od mene. Ko se postroji protiv tebe propašće zbog tebe.
023	ISA	054	016	Gle, ja sam kovača stvorio, koji žeravicu raspaljuje, vadi iz nje oružje da ga iskuje, a ja sam i zatirača stvorio da zatire.
023	ISA	054	017	Nijedno oružje iskovano protiv tebe neće uspeti, i svaki jezik koji se protiv tebe podigne na sudu ćeš oboriti. To je baština slugu Gospodnjih i pravda njihova od mene – govori Gospod.
023	ISA	055	001	O, svi žedni, pristupite vodi, i koji novac nemate, pristupite, kupujte i jedite, i pristupite, kupujte bez novaca i bez plaćanja, vino i mleko.
023	ISA	055	002	Zašto da trošite novac na nešto što hleb nije, i zaradu svoju na nešto što zasititi neće? Mene poslušajte i ješćete što je dobro, i duša će se vaša naslađivati krtinom.
023	ISA	055	003	Uho priklonite i meni pristupite; slušajte i duša vaša će živeti. Pa ću s vama sklopiti savez večni, Davidu obećanih milosti.
023	ISA	055	004	Evo, njega sam dao da bude svedok narodima; vladar i zapovednik narodima.
023	ISA	055	005	Evo, puk koji ga ne poznaješ pozvaćeš; puk koji tebe ne poznaje pohrliće tebi radi Gospoda Boga tvojega i za Svetitelja Izrailjeva koji ti je dao dostojanstvo.“
023	ISA	055	006	Tražite Gospoda dok se može naći! Prizivajte ga dok je blizu.
023	ISA	055	007	Neka opaki put svoj ostavi i nikogović svoje zamisli, i neka se Gospodu vrati, a on će mu se smilovati; i Bogu našem zato što umnožava praštanje.
023	ISA	055	008	„Jer, zamisli vaše nisu zamisli moje, i putevi moji nisu putevi vaši – govori Gospod.
023	ISA	055	009	Nego, koliko je nebo nad zemljom visoko, toliko su putevi moji visoko nad putevima vašim, a zamisli moje iznad zamisli vaših.
023	ISA	055	010	Jer kao što kiša pada i sneg sa nebesa i ne vraća se pusta, nego natapa zemlju, te biva plodna i rodna; pa daje seme onome koji seje i hranu onome koji jede,
023	ISA	055	011	takva je reč moja što iz mojih usta izlazi, neće mi se vratiti prazna, nego će učiniti ono što mi se sviđa i napredovaće radi čega sam je poslao.
023	ISA	055	012	Da, s radošću ćete otići, i u miru ćete biti vođeni. Planine i bregovi klicaće pred vama veselo, i svako drvo zeleno zapljeskaće dlanovima.
023	ISA	055	013	Umesto trnja će rasti čempresi, umesto koprive će rasti mirta. I biće radi Gospodnjeg imena, radi znaka večnoga, nerazorivoga.“
023	ISA	056	001	Govori Gospod: „Držite pravo i činite pravdu, jer od mene se približava spasenje i biće objavljena pravda moja.
023	ISA	056	002	Blažen je čovek koji čini ovo, i sin čovečiji koji to drži, koji pazi na subotu da je ne oskrnavi, i pazi na ruku svoju da nikakva zla ne učini.“
023	ISA	056	003	Neka tuđinčev sin koji je prionuo uz Gospoda ne kazuje govoreći: „Gospod me je jamačno odvojio od svog naroda.“I evnuh neka ne govori: „Ja sam suvo drvo.“
023	ISA	056	004	Jer govori Gospod: „Evnusima koji paze na subote moje i biraju što je meni ugodno, i koji se drže saveza sa mnom;
023	ISA	056	005	njima ću dati u Domu mome i među zidovima mojim spomen i ime bolje nego sinovima i ćerkama, daću im večno ime, nerazorivo.
023	ISA	056	006	A tuđinske sinove koji su prionuli uz Gospoda da mu se klanjaju i da ljube ime Gospodnje i da mu budu sluge, svi koji paze na subotu da je ne oskrnave i koji se drže saveza sa mnom;
023	ISA	056	007	njih ću dovesti na svetu goru moju, i obradovaću ih u mom Domu za molitvu. Svespalnice njihove i žrtve zaklane biće mi po volji na žrtveniku mome. Jer će se Dom moj zvati’Dom za molitvu svim narodima’.“
023	ISA	056	008	Gospodar Gospod koji sakuplja izgnane Izrailjce veli: „Još ću ih sakupiti svrh već sakupljenih.“
023	ISA	056	009	Sve životinje poljske, dođite da jedete, sve životinje šumske.
023	ISA	056	010	Svi njegovi stražari su zatajili, svi oni ne shvataju, psi bezglasni, da laju ne mogu. Sanjivo se izležavaju, vole da dremaju.
023	ISA	056	011	I to: proždrljivi su psi, ne umeju da se nasite. I oni su pastiri nerazboriti, svaki od njih na svoj put okreće, svaki za grabežom svojim sebično.
023	ISA	056	012	„Dođite, doneću vina, i napićemo se žestoka pića. Kao danas i sutra će biti: obilje vrlo veliko!“
023	ISA	057	001	Pravednik gine i nikoga to ne uzbuđuje. I smerni ljudi bivaju odvođeni i niko ne razabire da pravednik biva odveden pred zlo,
023	ISA	057	002	da uđe u mir. Počivaju na ležajima svojim ko je išao ispravno.
023	ISA	057	003	„A sad se primaknite amo, sinovi gatarini, potomstvo preljubničko, smrdljivo.
023	ISA	057	004	Nad kim se šegačite? Nad kim se bekeljite? Plazite jezik? Niste li vi deca buntovna, potomstvo lažljivaca,
023	ISA	057	005	koji se uspaljuju među hrastovima, pod svakim drvetom zelenim, žrtvujući decu po dolinama, pod kamenim raselinama?“
023	ISA	057	006	„Na vododerini tvoja je raka. One, one su tvoji međaši. Upravo njima izlivaš žrtve nalivne, spaljuješ žitnu žrtvu. Zar one da mi se svide?
023	ISA	057	007	Na goru visoku i uzdignutu svoj si ležaj postavila, pa si se tamo popela da kolješ žrtvu zaklanicu.
023	ISA	057	008	Uz vrata i dovratke svoj si zapis postavila. Daleko od mene si razotkrila i na visine ležaj svoj namestila, te se pogađala sa onima koje voliš da legneš s njima, da osetiš snagu.
023	ISA	057	009	I hodočastiš caru u pomazanju, i umnožavaš svoja mira; i poslala si svoje izvestioce izdaleka i spustila do Sveta mrtvih.
023	ISA	057	010	Iznurila si sebe mnogim putovanjima svojim. Nisi rekla:’To je taština!’ Stekla si jakost novu, zato oslabila nisi.
023	ISA	057	011	Pa koga si se uplašila i pobojala, te si slagala? I nisi se mene setila, nisi sebi na srce stavila. Nisam li ja ćutao i od veka, pa se mene pobojala nisi?
023	ISA	057	012	Ja ću objaviti tvoju pravdu, i dela ti tvoja koristiti neće.
023	ISA	057	013	Kad zavičeš, neka te izvedu čete tvoje. A sve njih će vetar odneti, taština uzeti. Međutim, koji se u mene uzdaju zemlju će baštiniti i moju svetu goru posedovati.“
023	ISA	057	014	Tada će se govoriti: „Nasipajte! Nasipajte! Put poravnajte! Mom narodu smetnje s puta uklonite!“
023	ISA	057	015	Jer govori Višnji i Uzdignuti, nastanjeni trajno, a ime mu je Svetitelj: „Moj stan je uzvišenost i svetinja, a sa skrušenim sam i s duhom poniženim, da oživim poniženima duh, da oživim skrušenima srce.
023	ISA	057	016	Jer se neću prepirati doveka, niti ću se ljutiti neprestano, jer bi ispred lica mojega oslabio duh i duše koje sam sazdao.
023	ISA	057	017	Krivica njegova je grabež. Zato sam se naljutio, i zato ga udario, i u ljutini se sakrio; a on je otišao odmetnički, kako ga srce njegovo odvuče.
023	ISA	057	018	Puteve njegove sam video. I izlečiću ga i dovesti, i umiriću srce onih koji ga teše i koji s njim tuguju.
023	ISA	057	019	Stvaram reči usnama da progovore: Mir! Mir udaljenome i bliskome – govori Gospod, i njega ću izlečiti.
023	ISA	057	020	A opaki su kao more ustalasalo, što se uspokojiti ne može, i iz voda svojih istalasava mulj i blato.
023	ISA	057	021	Nema mira opakima – govori Bog moj.
023	ISA	058	001	Viči koliko te grlo nosi! Nemoj se ustezati. Slično rogu glas svoj podigni, i narodu mom zločine njegove objavi, i domu Jakovljevom grehe njegove.
023	ISA	058	002	A mene dan za danom traže i poznavanju puteva mojih žude, kao puk što deluje po pravdi i presude Boga svoga ne zanemaruje. Ištu od mene pravednost na sudu, za blizinom Božijom žude.
023	ISA	058	003	’Zašto smo postili, kad ti ne vidiš? Zašto smo mučili dušu svoju, a ti ne znaš?’ Gle, u dan posta vašega vi zgrćete kako vam se hoće, a sve vaše radnike tlačite.
023	ISA	058	004	Gle, vi postite da biste se prepirali i nametali, da biste zlehudoga pesnicom udarali. Nemojte kao danas postiti, onda će se na visinama čuti glas vaš.
023	ISA	058	005	Zar je takav post što sam ga izabrao, dan kad muči čovek dušu svoju, da se glavom svojom savija ničice kao rogoz, i kostret i pepeo prospe pod sebe? Zar ćeš to postom zvati i danom što je Gospodu po volji?
023	ISA	058	006	Nije li ovo post što sam ga izabrao: odrešiti veze nad zlehudim, razvezati u jaram svezane, dati slobodu potrvenima, i svaki jaram da bude izlomljen?
023	ISA	058	007	Nije li da udeliš hleb svoj gladnome, da u dom dovedeš beskućnika, kad vidiš gola da ga odeneš, i od rodbine svoje da se ne kriješ?
023	ISA	058	008	Tada će kao zora sijati svetlost tvoja i zdravlje će tvoje brzo bujati, i pravda će tvoja ispred tebe ići, a slava Gospodnja će te pratiti.
023	ISA	058	009	Kad povičeš, Gospod će odgovoriti; zavapićeš, a on će reći:’Evo me!’ Ako iz svoje sredine ukloniš jaram, prst preteći i besedu prestupničku,
023	ISA	058	010	i zbog gladnog se uzbudi tvoja duša, i nasitiš dušu namučenu; tada će se svetlost tvoja podići u tami, i tamnina tvoja biće kao podne.
023	ISA	058	011	I Gospod će te voditi bez prestanka, i po suhim tlima nasitiće ti dušu, i kosti će tvoje gipkijima učiniti; i bićeš kao vrt zalivan i kao studenac čije vode usahnuti neće.
023	ISA	058	012	I vekovne razvaline sagradiće za sebe, utemeljene od kolena do kolena, a tebe će zvati’Onaj koji pukotine zaziđuje’,’Obnovitelj drumova prema naseljima.’
023	ISA	058	013	Ako odvratiš svoju nogu od subote, da u sveti dan moj ne radiš što se tebi sviđa, i da subotu nazoveš milinom, svetinju Gospodnju proslavljenom, a slavu njegovu odvojenom od poslova, da na svojim putevima ne obavljaš što ti se prohte, i da ne govoriš [nepromišljene] reči;
023	ISA	058	014	tada će ti omiliti ono što je Gospodnje, projahaćeš sa mnom po uzvišicama na zemlji, pa ću te hraniti onim što si nasledio od Jakova, pretka tvojega – jer su to kazala usta Gospodnja.“
023	ISA	059	001	Gle, nije ruka Gospodnja okraćala da ne spasava, niti je uho njegovo ogluhnulo da ne čuje;
023	ISA	059	002	nego vaše krivice jesu pregrada između vas i Boga vašega, i gresi vaši zaklanjaju lice njegovo od vas da vas ne čuje.
023	ISA	059	003	Jer šake su vaše krvlju zagađene, i prsti su vaši u zločinu, usne vaše govore prevaru, jezik vaš mrmlja podlost.
023	ISA	059	004	Na pravednost niko ne poziva, niti iko po istini sudi; uzdaju se u ništavilo, i govore reči isprazne; muku začinju, nevaljalstvo rađaju.
023	ISA	059	005	Jaja gujina legu i mrežu paukovu pletu; od njihovih ko pojede jaja, taj umire; a ako ga razbije, guja se izlegne.
023	ISA	059	006	Njihovo pletenje nije za odevanje, njihove izrađevine nisu za pokrivanje. Njihove izrađevine delo su prestupničko i šakama svojim čine nasilje
023	ISA	059	007	Njihove noge u zlo trče i hitre su da prolivaju nevinu krv. Misli njihove misli su prestupničke, pustoš je i propast na drumovima njihovim.
023	ISA	059	008	Put ka miru oni ne poznaju, na stazama njihovim pravednosti nema. Izopačili su svoje ugažene puteve, ko po takvom putuje, mir ne upoznaje.
023	ISA	059	009	Zato se pravo od nas udaljilo, i pravednost do nas ne dopire. Nadali smo se svetlosti, a gle, tama; sjajnom sjaju, a hodamo po mraku dubokom;
023	ISA	059	010	po zidu pipamo kao slepi, i tapkamo kao da smo bez očiju; u podne se spotičemo kao da smo u sumraku; u obilju smo kao da smo mrtvi;
023	ISA	059	011	svi mi mumlamo kao da smo medvedi i gukanjem gučemo kao da smo golubovi. Očekujemo sud, a njega nema, spasenje – udaljilo se od nas.
023	ISA	059	012	Jer mnogo je naših pobuna pred tobom, i gresi naši svedoče protiv nas. Zaista, mi uviđamo pobune svoje i upoznali smo krivicu svoju.
023	ISA	059	013	Pobunili smo se i Gospoda se odrekli, odmetnuli se od Boga našega; govorili smo reči podle i otpadničke, izmišljotine i odvajanje, iz srca reči lažljive.
023	ISA	059	014	I tako je pravo potisnuto, i pravda je daleko odgurnuta, jer istina je javno posrnula, i čestitost proći ne može.
023	ISA	059	015	Istina biva čerupana, i ko se zla kloni, biva orobljen. A Gospod vidi i to je zlo pred njim jer pravice nema.
023	ISA	059	016	I vidi: nema čoveka. I zapanji se što zastupnika nema. Onda se oslobodi mišica njegova, i bi mu potpora pravednost njegova.
023	ISA	059	017	Pravednost je navukao kao oklop, i na glavi mu je spasenje kao kaciga, a odeću osvetničku je navukao kao odoru, i revnošću se ogrnuo kao plaštom.
023	ISA	059	018	Prema onom što su zaslužili njih će namiriti; prema onom što su zaslužili, zato što su nasrtali, zato što su mrzeli, njih će namiriti, prema onom što su žudeli, što su zaslužili.
023	ISA	059	019	I videće sa zapada ime Gospodnje, i sa istoka sunčevoga slavu njegovu, jer će doći kao bujica, Duh Gospodnji nju će podsticati.
023	ISA	059	020	„A Otkupitelj će doći Sionu i onima koji se u Jakovu odvrate od prestupa – govori Gospod.
023	ISA	059	021	Evo, ovo je moj savez s njima, govori Gospod: Duh moj, koji je na tebi, i reči moje, što sam ti ih u usta stavio, neće otići od usta tvojih, ni od usta potomstva tvojega, ni od usta potomaka potomstva tvojega – govori Gospod – kako sada tako i doveka.
023	ISA	060	001	Ustani, zasvetli, jer dolazi svetlost tvoja, i slava Gospodnja nad tobom blista.
023	ISA	060	002	Jer, gle, mrak će pokriti zemlju, i gusta tama narode, a nad tobom blista Gospod, i slava njegova nad tobom se javlja.
023	ISA	060	003	I puci idu prema tvojoj svetlosti, i carevi prema sjaju blistanja tvoga.
023	ISA	060	004	Obazri se oko sebe i gledaj: svi se oni sakupljaju, sinovi tvoji dolaze ti iz daleka, i ćerke tvoje bivaju donesene u naručju.
023	ISA	060	005	Tada ćeš gledati i bujati, i ustreptaće i širiće se srce tvoje, jer će se bogatstvo s mora k tebi okrenuti, blago tuđih naroda tebi će pristizati.
023	ISA	060	006	Mnoštvo kamila tebe će prekriti, jednogrbe kamile iz Madijana i Gefe, svi će oni doći iz Save, doneće zlato i tamjan, i blagovestiće pevajući pohvale Gospodu.
023	ISA	060	007	Sva stada iz Kedra k tebi će se sabrati, ovnovi iz Navajota tebi će služiti; podizaće se kao ugodna žrtva na žrtveniku mom. I proslaviću Dom slavnosti svoje.
023	ISA	060	008	Ko su oni što nadleću kao oblak tamni, kao golubovi prema golubnjacima svojim?
023	ISA	060	009	Na mene ostrva čekaju, na čelu su im iz Tarsisa brodovi, da izdaleka dovedu sinove tvoje, srebro njihovo i zlato njihovo s njima, za ime Gospoda Boga tvojega, za Svetitelja Izrailjeva koji te je slavnim učinio.
023	ISA	060	010	Sinovi stranaca gradiće tvrđave tvoje i carevi njihovi tebe će opsluživati, jer sam te udario u srdnji svojoj, a smilovao sam ti se po raspoloženju svojem.
023	ISA	060	011	Vratnice će tvoje svagda otvorene biti, danju i noću zatvarati se neće, da bi propustile blago tuđinskih naroda i careve njihove koji ih predvode.
023	ISA	060	012	Ta propašće puk i carstvo koji tebi ne budu služili, i ti će puci biti potpuno zatrti.
023	ISA	060	013	Slava livanska doći će tebi: čempres, brest i šimšir skupa, da ukrase mesto Svetilišta mojega, da učine časnim mesto ispod nogu mojih.
023	ISA	060	014	I ići će prema tebi pognuti sinovi tlačitelja tvojih, i padaće ka tvojim stopama svi koji su te prezirali. A tebe će nazvati:’Grad Gospodnji’,’Sion Svetitelja Izrailjeva.’
023	ISA	060	015	Umesto da budeš napušten i omrznut i izbegavan, postaviću te da budeš ponos večni, veselje od roda do roda.
023	ISA	060	016	I sisaćeš mleko stranih naroda, i carske grudi će te dojiti, i znaćeš da sam ja Gospod, Spasitelj tvoj, Otkupitelj tvoj, Silni Jakovljev.
023	ISA	060	017	Umesto bronze dovešću ti zlato, i umesto gvožđa dovešću ti srebro, i umesto drveta bronzu, i umesto kamena gvožđe, a za nadzornika ću ti postaviti Mir, i upravitelj tvoj biće Pravda.
023	ISA	060	018	Više se neće čuti o nasilju u tvojoj zemlji, o tlačenju i rušenju u granicama tvojim. I zidine tvoje zvaćeš’Spas’, i vratnice tvoje’Proslavljanje’.
023	ISA	060	019	Više ti neće biti sunce kao svetlost danju, niti će sjaj meseca da ti svetli. Nego će ti Gospod biti svetlost večna i Bog tvoj slavnost tvoja.
023	ISA	060	020	Sunce tvoje zalaziti više neće, ni mesec ti se pomračiti neće, nego će ti Gospod večna svetlost biti, i navršiće se dani žalosti tvoje.
023	ISA	060	021	I u narodu tvome svi će biti pravednici, doveka će zemlju zauzimati, izdanak nasada moga, izrada ruku mojih, slavnosti radi.
023	ISA	060	022	Od najmanjeg postaće hiljada, od sitnoga jedan moćni puk. Ja, Gospod, činiću brzo u vreme pogodno.
023	ISA	061	001	Duh je Gospodnji nada mnom; on me je pomazao, da javim Radosnu vest poniznima. Poslao me je da previjem u srcu slomljene, da najavim slobodu zarobljenicima, utamničenima da će im prestati sužanjstvo;
023	ISA	061	002	da od Gospoda najavim godinu pomilovanja, i od Boga našega dan osvete; da utešim sve ožalošćene,
023	ISA	061	003	da uspravim ožalošćene na Sionu, da im dam nakit umesto pepela, ulje za veselje umesto žalosti, odeću za pohvalu umesto duha tužnoga; i njih će zvati:’Hrastovi pravdini, Zasad Gospodnje slavnosti’.
023	ISA	061	004	I sagradiće drevne razvaline, i podići mesta poharana, i obnoviće gradove, pustošene od kolena do kolena.
023	ISA	061	005	I tuđinci će stajati i stada vaša napasati, i sinovi stranaca biće ratari vaši i vinogradari vaši.
023	ISA	061	006	A vi ćete se zvati:’Sveštenici Gospodnji’. Govoriće vam se:’Služitelji Boga našega’. Ješćete blago tuđinskih naroda i zagospodarićete slavom njihovom.
023	ISA	061	007	Umesto vašeg dvostrukog nipodaštavanja i sramote, odrediće im se da se vesele za vas, koji ćete u njihovoj zemlji naslediti dvostruko, kojima će biti radost večna.
023	ISA	061	008	Jer ja, Gospod, volim pravo, mrzim grabež uz žrtvu svespalnicu, a daću im platu odistinsku, i sklopiću s njima savez večni.
023	ISA	061	009	I znaće se među pucima potomstvo njihovo, usred naroda naraštaji njihovi. Svi koji ih vide shvatiće da su oni potomstvo što ga je blagoslovio Gospod.“
023	ISA	061	010	Ushićen sam vrlo u Gospodu, kliče duša moja u Bogu mome, jer me je odenuo haljinom spasenja, ogrnuo me je plaštom pravednosti, kao ženik kad na sebe venac stavi i nevesta kad se nakitom ukrasi.
023	ISA	061	011	Jer kao što zemlja isteruje klice svoje, i kao što seme u vrtu klija, tako će Gospodar Gospod učiniti da proklija pravda i pohvala pred svim pucima.
023	ISA	062	001	Siona radi ućutati neću i zbog Jerusalima odmora mi nema, dok njegova pravednost kao bljesak ne sine, i spasenje njegovo kao buktinja se ne razbukti.
023	ISA	062	002	I puci će videti pravednost tvoju, svi carevi slavu tvoju. A tebe će novim imenom nazvati, kako to budu usta Gospodnja odredila.
023	ISA	062	003	I bićeš venac blistavi u Gospodnjoj ruci, i turban carski na dlanu Boga svojega.
023	ISA	062	004	Više ti se neće govoriti: „Ostavljena“, niti će se zemlji tvojoj govoriti: „Opustošena“, nego će te zvati: „Milina moja“, a zemlju tvoju: „Udata“. Jer ćeš Gospodu milina biti, i zemlja će tvoja muža imati.
023	ISA	062	005	Jer kao što se mladić ženi devicom, tvoj Sazdatelj će se oženiti tobom, i kao što se ženik veseli nevesti, veseliće se tebi Bog tvoj.
023	ISA	062	006	Po zidovima tvojim, Jerusalime, stražare sam rasporedio. Po ceo dan i po celu noć oni neće zaćutati nikako. Oni podsećaju Gospoda, njima počinka nema.
023	ISA	062	007	Ne dajte mu da počine dok ne učvrsti i ustroji Jerusalim, da on bude zemlji na pohvalu.
023	ISA	062	008	Zakleo se Gospod desnicom svojom i snažnom mišicom svojom: „Više neće dati žito tvoje da ga jedu neprijatelji tvoji, ni da sinovi tuđinski piju tvoje vino na čemu si se ti trudio.
023	ISA	062	009	Nego koji su ga želi, ti će ga i jesti, Gospoda hvaliće; i koji su ga brali, ti će ga i piti u predvorju mojega Svetilišta.“
023	ISA	062	010	Prođite! Prođite kroz vratnice! Poravnajte narodu put! Nasipajte! Nasipajte drum! Uklonite kamenje! Podignite narodima znamenje!
023	ISA	062	011	Evo, Gospod se glasi do zemljinih krajeva: „Recite ćerki sionskoj:’Evo, Spas tvoj dolazi. Evo s njim je plata njegova, ispred njega najamnina njegova.’“
023	ISA	062	012	Oni će se zvati: „Sveti narod“, „Otkupljeni Gospodom“, a tebe će zvati: „Traženi“, „Grad neostavljeni“.
023	ISA	063	001	Ko je taj što iz Edoma dolazi, iz Vosore u ogrtaču jarkom, onaj ukrašeni u odeći svojoj, koji korača u punoj snazi? – „Ja sam koji govori o pravdi, velik kad spasava.“
023	ISA	063	002	Zašto ti je odelo crveno i haljine tvoje kao da si u muljari gazio?
023	ISA	063	003	– „Cedio sam, po kaci gazio, od naroda sa mnom ni čoveka, i u gnevu njih sam izgazio, i u jari svojoj njih sam izgnječio. A što je iz njih šikljalo moj ogrtač je poprskalo, te sam isprljao svu odeću svoju.
023	ISA	063	004	Jer je u mom srcu dan kada se svetim, i došla je godina kada otkupljujem.
023	ISA	063	005	I gledam, a nema ko da pomogne; zbunjen bivam, a oslonca nema. I spasla me je desnica moja, i srdžba moja oslonac mi bila,
023	ISA	063	006	te satirem narode u gnevu svom, i srdžbom svojom sam ih opio, a onim što iz njih šiklja zemlju sam natopio.“
023	ISA	063	007	Gospodnje ću milosti pominjati, pohvalu Gospodnju prema svemu što nam je uradio Gospod, i dobro umnoženo domu Izrailjevu, što nam ga je uradio po samilosti svojoj po obilju milosti svoje.
023	ISA	063	008	I rekao je: „Doista su moj narod, sinovi koji neće izneveriti“, pa je njima Spasitelj postao.
023	ISA	063	009	U svim nevoljama njihovim i on beše u nevolji; anđeo što pred njim stoji ih je spasao. Svojom ljubavlju ih je spasao i sam ih svojim milosrđem otkupio i digao i nosio u sve dane od veka.
023	ISA	063	010	A oni se sami odmetnuše, Svetog Duha njegovog žalostiše. I on im se preokrenu u neprijatelja; on lično protiv njih zarati.
023	ISA	063	011	Tad se davnih prisetiše dana, Mojsija, njegovog naroda. Gde je onaj koji im iz mora izvlači pastira za svoje stado? Gde je onaj koji će u njega smestiti svoga Duha Svetoga?
023	ISA	063	012	Koji je Mojsijevom desnicom upravljao preko svoje mišice slavnosne? Koji vodu pred njima raspoluti da svoje ime večnim učini?
023	ISA	063	013	Koji njima upravlja po dnu morskome kao konjem po pustinji, nije bilo spoticanja?
023	ISA	063	014	Slično stoci što u dolinu silazi, Duh Gospodnji ih je uspokojio. Ti si tako vodio narod svoj, i preslavno ime stekao si sebi.
023	ISA	063	015	Pogledaj s nebesa i vidi iz tvoga svetog i preslavnog Prebivališta. Gde je tvoja revnost i tvoja sila, navala ožalošćenosti tvoje i milosrđa tvojega? Meni li se uskraćuju?
023	ISA	063	016	Ta, ti si Otac naš, jer Avraham nas spoznao nije, i Izrailj nas prepoznao nije, ipak, Gospode, ti si Otac naš, Otkupitelj naš, od večnosti je ime tvoje.
023	ISA	063	017	Zašto nas, Gospode, odvodiš od tvojih puteva, tvrdim činiš srce naše spram straha od tebe? Vrati se zbog svojih slugu, zbog plemena što su ti baština.
023	ISA	063	018	Nju je narod tvoj tek za kratko zaposeo, ali izgaziše Svetilište tvoje protivnici tvoji.
023	ISA	063	019	Već odavna slični smo postali onima nad kojima ti nisi, nad kojima se tvoje ime ne priziva.
023	ISA	064	001	O, razvedri nebesa i siđi, neka se pred tobom planine zatresu.
023	ISA	064	002	Kao kad se vatra po granju zapali, vatra zakuva vodu: neka dušmani tvoji shvate ime tvoje, neka puci zadrhću pred tobom.
023	ISA	064	003	Što ti činiš to zastrašuje; neočekivano si sišao, pred tobom se zatresle planine.
023	ISA	064	004	Od kako je veka nisu čuli, nisu slušali, oko nije videlo, da bog neki osim tebe učini onima koji od njega očekuju.
023	ISA	064	005	Susretljiv ti si prema razdraganima koji čine pravdu, na putevima tvojim sećaju se tebe. Gle, ti si se razljutio, grešili smo na njima, a bili bismo spaseni.
023	ISA	064	006	I postali smo svi mi kao nešto nečisto, i kao ogrtač sa ženskim odlivom sve su pravednosti naše, i svi smo mi kao lišće kad opadne, i krivice naše kao vetar nas odnesu.
023	ISA	064	007	I nikog nema da priziva ime tvoje, da se podigne i na tebe osloni, zato što si lice svoje od nas sakrio i rastapaš nas krivicama našim.
023	ISA	064	008	Pa ipak, Gospode, ti si Otac naš; mi smo glina, a ti nas oblikuješ, i svi smo mi ruke tvoje delo.
023	ISA	064	009	Ne srdi se, Gospode, isuviše, i nemoj stalno pominjati nedelo. Evo, pogledaj nas: svi smo mi narod tvoj.
023	ISA	064	010	Opusteli su sveti gradovi tvoji, Sion je opusteo, Jerusalim je opustošen.
023	ISA	064	011	Hram, svetinja naša i ponos naš; u čemu su te hvalili preci naši, postao je zgarište i sve dragocenosti naše su satrte.
023	ISA	064	012	Zar ćeš ovo mirno gledati, Gospode? Ćutaćeš i još više ponižavati?
023	ISA	065	001	„Potražili su me koji nisu pitali, našli su me koji nisu iskali. Rekao sam:’Evo me! Evo me!’ puku koji moje ime prizivao nije.
023	ISA	065	002	Ruke svoje pružao sam vazdan prema narodu odmetničkom, koji putem nevaljanim hoda po svojim zamislima;
023	ISA	065	003	narodu koji me u lice izaziva stalno, žrtve prinose po vrtovima i kade na opekama,
023	ISA	065	004	borave po grobovima, noć provode po skrivenim mestima, jedu meso svinjsko i drobe gadosti u zdele svoje;
023	ISA	065	005	koji govore:’Sebe se drži! Ne pristupaj meni, jer sam od tebe svetiji.’ Ovi su dim u nosu mom, vatra što povazdan gori.
023	ISA	065	006	Evo, zapisano je preda mnom, neću ućutati dok ne namirim, a namiriću u nedra njihova.
023	ISA	065	007	Krivice vaše i krivice otaca vaših, zajedno su – govori Gospod – jer oni kade po gorama i ruže me po uzvišicama. I nekadašnje delo njihovo odmeriću u nedra njihova.“
023	ISA	065	008	Govori Gospod: „Kao kad se stiče sok u grozdu, pa se kaže:’Ne zatiri ga. U njemu je blagoslov’, tako ću učiniti radi svojih slugu: neću sve to zatrti.
023	ISA	065	009	I izvešću iz Jakova potomstvo, i iz Jude mojih gora posednika, i to će izabranici moji baštiniti, i sluge moje tamo će se nastaniti.
023	ISA	065	010	I Saron će postati za ovce plandište, i dolina Ahor za goveda počivalište – narodu mojem koji mene traži.
023	ISA	065	011	A vi, koji ste Gospoda ostavili, koji ste svetu goru moju zaboravili, koji Gadu trpezu postavljate, i koji nalive izlivate na oltar Meniju –
023	ISA	065	012	za vas odredio sam mač i da se svi savijete radi klanja. Zato što sam zvao i odgovorili niste, što sam govorio i slušali niste. Nego ste činili ono što ja smatram da je zlo, izabrali ste ono što mi nije ugodno.“
023	ISA	065	013	Zato govori Gospodar Gospod: „Evo, sluge moje će jesti, a vi ćete gladovati. Evo, sluge moje će piti, a vi ćete žedni biti. Evo, sluge moje će se radovati, a vi ćete se stideti.
023	ISA	065	014	Evo, sluge moje će se veseliti zbog dobra u srcu, a vi ćete vikati zbog bola u srcu, i tugovaćete zbog slomljenog duha.
023	ISA	065	015	I ostavićete ime svoje da njim kunu moji izabranici: i neka te usmrti Gospodar Gospod! A sluge ću svoje drugim imenom nazvati.
023	ISA	065	016	Širom zemlje ko se bude blagosiljao, neka se blagosilja Bogom vernim. I ko se bude zaklinjao širom zemlje, neka se zaklinje Bogom vernim. Naime, pređašnje nevolje će biti zaboravljene, i zato će biti od očiju mojih sakrivene.
023	ISA	065	017	Jer, gle, ja stvaram nebesa nova i zemlju novu, i pređašnje se pominjati neće, i na um vam to padati neće.
023	ISA	065	018	Stoga veselite se i kličite od kolena do kolena za ono što stvaram. A evo, ja stvaram od Jerusalima klicanje i od naroda njegova veselje.
023	ISA	065	019	I klicaće u Jerusalimu, i veseliće se u mom narodu; i više u njemu čuti se neće glas koji oplakuje i glas koji vapi.
023	ISA	065	020	Tamo više neće biti odojčeta kratkoga života, ni starca koji ne bi navršio dane svoje, jer će mladić kao stogodišnjak umirati, i stogodišnji grešnik prokletim će se smatrati.
023	ISA	065	021	I kuće će graditi i nastanjivati, i vinograde saditi i rod njihov jesti.
023	ISA	065	022	Neće jedni graditi, a drugi nastanjivati; neće jedni saditi, a drugi jesti. Nego će kao trajanje drveta biti trajanje naroda mojega, a dela svojih ruku koristiće izabranici moji.
023	ISA	065	023	Neće se mučiti naprazno, niti će rađati za užas, jer oni će biti potomstvo blagoslovenih od Gospoda i izdanci njihovi s njima.
023	ISA	065	024	I biće pre nego što će prizvati, a ja ću im odgovoriti; još dok budu govorili, ja ću ih uslišiti.
023	ISA	065	025	Vuk i jagnje zajedno će se napasati, i lav će slično volu slamu jesti, a zmiji će prašina biti za hranu. Oni zlo činiti neće, i potirati neće nigde na svetoj gori mojoj – govori Gospod.“
023	ISA	066	001	Govori Gospod: „Nebesa su presto moj, a zemlja postolje za noge moje. Kakvu kuću ćete mi sagraditi? I gde je mesto moga počivanja?
023	ISA	066	002	Pa sve je to ruka moja načinila i sve je to postalo – govori Gospod. A na koga ću pogledati? Na iscrpljenoga i na duhovno slomljenoga, i onoga koji drhti pred mojom reči.
023	ISA	066	003	Taj što kolje vola, ko čoveka da ubija, i ko žrtvuje ovcu, kao da se psom skrnavi; taj što donosi prinos, ko da krv svinjsku prinosi, ko kadi tamjanom, taj idola blagosilja. To su oni izabrali za svoje puteve i gadosti njihove po volji su duši njihovoj.
023	ISA	066	004	Ja ću takođe izabrati da im dodijavam: dovešću na njih to od čega zaziru. Zato što sam zvao, a odgovora nije bilo; govorio sam, a slušali nisu; nego su činili što ja zlom smatram, i birali ono što mi nije ugodno.“
023	ISA	066	005	Poslušajte reč Gospodnju, vi, koji drhtite od njegove reči: „Govore vaša braća, mrzitelji vaši, koji vas gone zbog imena mojega:’Neka se proslavi Gospod, te da vidimo vašu radost.’ I oni će postiđeni biti.
023	ISA	066	006	Glas graje iz grada, glas iz hrama – glas je Gospoda koji namiruje naknadu neprijateljima svojim.
023	ISA	066	007	Pre nego što ju je zabolelo, ona je rodila; pre nego što je bol na nju došao, ona je na svet muškarca donela.
023	ISA	066	008	Ko je tako nešto čuo? Ko je ovako nešto video? Može li zemlja u jednom danu da rodi čitavi puk? Da bol odjedanput žacne, pa da Sion sinove svoje rodi?
023	ISA	066	009	’Zar ja, koji otvaram matericu, pa da ne rađam? – govori Gospod. Zar ja, koji dajem da se rađa, pa da budem jalov? – govori Bog tvoj.’
023	ISA	066	010	Radujte se zbog Jerusalima, i kličite u njemu, svi koji ga volite. Veselite se s njim, veselite se svi koji ste tugovali nad njim;
023	ISA	066	011	da budete nadojeni i nasićeni na dojkama utehe njegove, da se nasišete i nasladite iz obilja slave njegove.“
023	ISA	066	012	Jer govori Gospod: „Evo, ja ću ga dosegnuti mirom koji je kao reka, i slavom naroda koja je kao potok nabujali. I njegovu odojčad će u naručju nositi i na kolenima milovati.
023	ISA	066	013	Kao čoveka koga majka njegova teši, tako ću i ja vas tešiti, i bićete utešeni u Jerusalimu.“
023	ISA	066	014	I videćete i veseliće se srce vaše, i kao trava procvetaće kosti vaše, i poznaće se ruka Gospodnja na slugama njegovim, i posledice njihove na neprijateljima njegovim.
023	ISA	066	015	Jer, gle, Gospod u ognju dolazi, kao oluja su bojna kola njegova, vratiće u gnevnoj razjarenosti svojoj i karanju njegovom, u ognju raspaljenom.
023	ISA	066	016	Jer će Gospod suditi ognjem i mačem svojim svakom ljudskom biću, te će mnogi od Gospoda poginuti.
023	ISA	066	017	„Posvećuju i pročišćavaju sami sebe u vrtovima iza’one jedne u sredini’; jedu svinjetinu i gadosti i miševe: zajedno će skončati – govori Gospod.
023	ISA	066	018	A ja znam dela njihova i namere njihove. Dolazi vreme da se saberu svi puci i svi jezici, pa će doći i slavu moju gledati.
023	ISA	066	019	I njima ću postaviti znak, te od onih koji su se izmakli, od njih ću poslati pucima: u Tarsis, Ful i Lud – poznatim strelcima – u Tuval i Grčku, na ostrva daleka gde se nije čulo što se o meni čuje, i gde se slava moja nije videla. I oni će pucima slavu moju objavljivati.
023	ISA	066	020	I oni će dovesti svu braću vašu iz svih tuđinskih naroda, prinos za Gospoda: na konjima i na kolima i u nosiljkama i na mazgama i na jednogrbim kamilama na svetu goru moju, Jerusalim – govori Gospod – kao što sinovi Izrailjevi prinose prinos u čistoj posudi u Domu Gospodnjem.
023	ISA	066	021	Pa ću i od njih uzeti za sveštenike, za Levite – govori Gospod.
023	ISA	066	022	Jer kao što će preda mnom stajati nebesa nova i zemlja nova, što ću ja načiniti – govori Gospod – tako će stajati potomstvo vaše i ime vaše.
023	ISA	066	023	I od mladog meseca do mladog meseca, i od subote do subote, dolaziće svako biće na poklonjenje pred licem mojim – govori Gospod;
023	ISA	066	024	i izlaziće i gledaće leševe ljudi koji su se od mene odmetnuli, jer crv njihov ne umire i oganj se njihov ne gasi; i biće za prezir svakom stvorenju.“
#
# BOOK	024	JER	Jeremiah	Knjiga proroka Jeremije
024	JER	001	001	Reči Jeremije, Helkijinog sina, jednog od sveštenika koji su bili u Anatotu u Venijaminovoj zemlji;
024	JER	001	002	kome je došla reč Gospodnja u vreme Judinog cara Josije, Amonovog sina, trinaeste godine njegovog carevanja.
024	JER	001	003	A dolazila je i u vreme Judinog cara Joakima, Josijinog sina, do završetka jedanaeste godine Judinog cara Sedekije, Josijinog sina i sve do petog meseca kada je Jerusalim odveden u izgnanstvo.
024	JER	001	004	Došla mi je reč Gospodnja govoreći:
024	JER	001	005	„I pre nego sam te oblikovao u utrobi, poznavao sam te; i pre nego si izašao iz materice, posvetio sam te; postavio sam te za proroka narodima.“
024	JER	001	006	Rekao sam: „Jao, Gospode Bože! Evo, ja ne znam da govorim jer sam premlad!“
024	JER	001	007	Gospod mi je odgovorio: „Ne govori’premlad sam’, jer ćeš ići kome god te pošaljem i govorićeš sve što ti zapovedim.
024	JER	001	008	Ne boj ih se, jer ću ja biti s tobom da te izbavljam – govori Gospod.“
024	JER	001	009	Tada je Gospod ispružio ruku i dotakao mi usta. I rekao mi je Gospod: „Evo, stavio sam svoje reči u usta tvoja.
024	JER	001	010	Vidi, postavljam te danas nad narodima i nad carstvima da čupaš i rušiš, da razaraš i obaraš, da gradiš i sadiš.“
024	JER	001	011	Opet mi je došla reč Gospodnja: „Šta vidiš, Jeremija?“Odgovorio sam: „Vidim granu bademovog stabla.“
024	JER	001	012	A Gospod mi je rekao: „Dobro si video, jer ja bdim nad svojom reči da je ispunim.“
024	JER	001	013	Došla mi je reč Gospodnja drugi put: „Šta vidiš?“Odgovorio sam: „Vidim usključali lonac čiji je otvor okrenut od severa.“
024	JER	001	014	I Gospod mi je rekao: „Sa severa će se sručiti propast na sve stanovnike zemlje.
024	JER	001	015	Jer, evo, ja pozivam sva plemena po severnim carstvima – govori Gospod – i oni će doći. i postaviće svaki svoj presto na ulaz vrata Jerusalima, i protiv svih zidova svuda unaokolo, i protiv svih Judinih gradova.
024	JER	001	016	Objaviću im svoje sudove nad svom njihovom opačinom, jer su me ostavili, jer su kadili drugim bogovima i klanjali se svojim rukotvorinama.
024	JER	001	017	A ti, opaši svoje bokove. Ustani i govori im sve ovo što ti zapovedam. Ne strahuj od njih da te ja ne prestrašim pred njima.
024	JER	001	018	Evo, ja sam te danas učinio utvrđenim gradom, stubom gvozdenim i zidovima bronzanim protiv sve zemlje, protiv Judinih careva, protiv njenih glavara, protiv njenih sveštenika i protiv naroda zemlje.
024	JER	001	019	I oni će se boriti protiv tebe ali te nadvladati neće, jer ću ja da budem s tobom – govori Gospod – da te izbavljam.“
024	JER	002	001	Došla mi je reč Gospodnja govoreći:
024	JER	002	002	„Idi i objavi u uši Jerusalima:’Govori Gospod: „Sećam te se po privrženosti tvoje mladosti i ljubavi tvog vereništva. Išla si za mnom u pustinju, u nezasejanu zemlju.
024	JER	002	003	Svet je Izrailj bio Gospodu, prvina njegovog uroda i svi koji su ga gutali bili bi krivi i propast bi ih stigla – govori Gospod.“’“
024	JER	002	004	Čujte Gospodnju reč, dome Jakovljev i svi rodovi Izrailjevog doma.
024	JER	002	005	Govori Gospod: „Kakvu su nepravdu u meni našli tvoji preci kada su se udaljili od mene, išli za taštinom i postali tašti?
024	JER	002	006	Nisu pitali:’Gde je Gospod koji nas je doveo iz egipatske zemlje, koji nas je vodio u pustinji, po zemlji pustoši i jama, po zemlji sušnoj i mračnoj, po zemlji kojom niko kročio nije i u kojoj niko prebivao nije?’
024	JER	002	007	A ja sam vas doveo u zemlju voćnjaka, da jedete njeno voće i njena dobra. I došli ste i opoganili ste moju zemlju, i moje ste nasledstvo pretvorili u gadost.
024	JER	002	008	Sveštenici nisu rekli:’Gde je Gospod?’ Oni koji se bave Zakonom me nisu poznali, i pastiri se pobuniše protiv mene. Proroci su proricali uz pomoć Vala i išli za onim od čega nema koristi.
024	JER	002	009	I još ću da se parničim s vama – govori Gospod – i sa decom vaše dece ću da se parničim.
024	JER	002	010	Jer, pređite na kitimska ostrva i vidite, i u Kedar pošaljite pa onda dobro razmotrite. Vidite da li se ovako nešto već dogodilo:
024	JER	002	011	Da li je neki narod zamenio bogove ako oni i nisu bogovi? A moj narod je zamenio svoju Slavu za ono od čega nema koristi!
024	JER	002	012	O, nebesa, užasnite se zbog ovoga, zgrozite se i opustošite – govori Gospod.
024	JER	002	013	Jer je dva zla učinio moj narod: Zaboravio je mene, izvor svežih voda, i sebi isklesao bunare, napukle bunare što ne drže vodu.
024	JER	002	014	Pa zar je Izrailj rob, jedan od onih rođenih u kući? Zašto je postao plen?
024	JER	002	015	Na njega riču lavići, urliču rikom; njegovu su zemlju pretvorili u pustoš, njegovi gradovi su porušeni i tu više niko ne prebiva.
024	JER	002	016	Čak ti je i narod iz Nofa i Tafnesa obrijao teme.
024	JER	002	017	Zar to nisi sam sebi uradio napustivši Gospoda, svog Boga, u vreme kada te je vodio putem?
024	JER	002	018	I zato šta ti znači put egipatski da piješ vodu sihorsku? I šta ti znači put asirski da piješ vodu iz reke?
024	JER	002	019	Kazniće te tvoje zlo i tvoje otpadništvo će te prekoriti. Pa znaj i vidi, jer je zlo i gorko što si napustio Gospoda, svog Boga, i što nema u tebi moga straha – govori Gospod, Bog nad vojskama.
024	JER	002	020	Jer ja sam odavno skršio tvoj jaram i tvoje sam okove izlomio. Ali ti si rekla:’Neću da ti služim.’ I na svakoj uzvišici, i pod svakim zelenim drvetom si polegla kao bludnica.
024	JER	002	021	A ja, ja sam te posadio kao plemenitu lozu, baš pouzdano seme. I kako si mi se promenila i izrodila u vinjagu?
024	JER	002	022	Sve i da se šalitrom pereš i da pribaviš mnogo ceđi, štrčaće fleka tvoje krivice preda mnom – govori Gospod Bog.
024	JER	002	023	Kako onda govoriš:’Nisam oskrnavljena i nisam išla Valima?’ Sagledaj svoje tragove u dolini i shvati šta si uradila. Ti si mlada i brza kamila što tumaraš kojekuda;
024	JER	002	024	mlada magarica navikla na divljinu što u svojoj žudnji njuši vetar. I ko će da je vrati kad je u teranju? Neće malaksati svi koji je traže, jer će je pronaći u njenom mesecu.
024	JER	002	025	Ne dozvoli da ti noga bude bosa, da ti grlo bude suvo. Ali ti si rekla:’Ništa od toga! Ne, jer volim tuđe bogove i ići ću za njima.’
024	JER	002	026	Kao lopov što se stidi kada ga uhvate, tako će da se osramoti dom Izrailjev. Oni – njegovi carevi, njegovi glavari, njegovi sveštenici i njegovi proroci –
024	JER	002	027	koji govore drvetu:’Ti si moj otac!’ I kamenu:’Ti si me rodio!’ Jer su meni okrenuli leđa a ne lice, a u vreme svoje propasti će reći:’Ustani i spasi nas!’
024	JER	002	028	Pa gde su tvoji bogovi koje si napravio za sebe? Neka ustanu ako mogu da te spasu u vreme tvoje propasti. Jer, koliki je broj tvojih gradova – o, Judo – toliko je tvojih bogova.
024	JER	002	029	Zašto se parničite sa mnom? Pa svi ste se vi pobunili protiv mene – govori Gospod.
024	JER	002	030	Uzalud sam udarao tvoje sinove jer nisu prihvatili karanje, a tvoj je mač progutao tvoje proroke kao kad lav proždire.
024	JER	002	031	O, naraštaju, razmotrite reč Gospodnju: Zar sam Izrailju bio pustinja ili zemlja mrklog mraka? Zašto moj narod govori:’Naskitasmo se pa nećemo ponovo da ti dođemo’?
024	JER	002	032	Zaboravlja li devica svoj nakit i nevesta svoj pojas? A moj narod zaboravlja mene danima bez broja.
024	JER	002	033	Kako si dobro uredila svoj put da tražiš ljubav, da si i pokvarenice naučila svojim putevima!
024	JER	002	034	Još se i krv našla na tvojim skutima, sve životi ubogih i nevinih, iako ih nisi zatekla dok provaljuju. Ali za sve to ti kažeš:
024	JER	002	035	’Ja sam nedužna! Njegov se gnev svakako odvratio od mene.’ I evo, sporiću se s tobom jer govoriš:’Sagrešila nisam.’
024	JER	002	036	Zašto tako tumarajući menjaš svoj put? I od Egipta ćeš se zastideti kao što si se zastidela Asirije.
024	JER	002	037	I od njega ćeš da odeš s rukama svojim na glavi svojoj, jer je Gospod odbacio tvoje uzdanice da zbog njih ne napreduješ.
024	JER	003	001	Ako muž otpusti svoju ženu i ona ode od njega i pripadne drugom čoveku, hoće li on da je vrati i ponovo uzme nazad? Zar neće biti sasvim oskrnavljena ta zemlja? A ti si bludničila sa mnogim drugima i meni ćeš li se vratiti? – govori Gospod.
024	JER	003	002	Podigni svoje oči na ogolele visove i osmotri: Gde još nisi napastvovana? Na putevima si sedela zbog njih kao Arapin u pustinji. Oskrnavila si zemlju svojim bludničenjem i svojom pokvarenošću.
024	JER	003	003	Zato su zaustavljeni pljuskovi i nije bilo poznih kiša. A ti si dobila obraz žene bludnice, ali si odbila da se postidiš.
024	JER	003	004	Nećeš li od sada da me dozivaš:’Oče moj, prijatelju mladosti moje!
024	JER	003	005	Hoće li se gneviti doveka? Zar će neprestano da se ljuti?’ Čuj, rekla si, a učinila si zla koliko si mogla.“
024	JER	003	006	Gospod mi je rekao za vreme cara Josije: „Jesi li video šta je učinila otpadnica Izrailj? Išla je na svaku uzvišicu i pod svako zeleno drvo i onde bludničila.
024	JER	003	007	A mislio sam, posle svega toga što je učinila, da će mi se vratiti, a nije mi se vratila. I to je videla Judeja, njena prevrtljiva sestra.
024	JER	003	008	Naime, video sam da je u svim tim slučajevima bludničila otpadnica Izrailj, pa sam je otpustio i dao joj potvrdu o razvodu. Ali se nije uplašila Judeja, njena prevrtljiva sestra, nego i ona ode da takođe bludniči.
024	JER	003	009	Eto, svojim je lakomislenim bludničenjem opoganila zemlju. Počinila je preljubu i na kamenu i na drvetu.
024	JER	003	010	Ali i pored svega toga nije mi se svim svojim srcem vratila njena prevrtljiva sestra Judeja, nego prividno – govori Gospod.“
024	JER	003	011	Na to mi je rekao Gospod: „Otpadnica Izrailj se pokazala pravednijom nego prevrtljiva Judeja!
024	JER	003	012	Idi i objavi ove reči severu pa reci:’Vrati se, otpadnice Izrailju – govori Gospod – neću da te gledam gnevno. Jer ja sam veran – govori Gospod – i neću da se gnevim doveka.
024	JER	003	013	Samo shvati svoje krivice. Jer, protiv Gospoda, svog Boga, si se pobunila i rasula svoje puteve tuđincima pod svakim zelenim drvetom, a glas moj niste poslušali – govori Gospod.
024	JER	003	014	Vrati se, o, narode odmetnički – govori Gospod – jer ja sam oženjen vama i ja ću da vas uzmem: jednog iz grada i dvoje iz roda i odvešću vas na Sion.
024	JER	003	015	Daću vam pastire po mom srcu i oni će vas napasati znanjem i razboritošću.
024	JER	003	016	I biće ovako: kada se umnožite i budete plodni u zemlji tih dana – govori Gospod – narod više neće govoriti: „Kovčeg Gospodnjeg saveza!“Neće im dolaziti na um i narod ga se neće sećati, jer im više neće nedostajati ili opet biti pravljen.
024	JER	003	017	U to vreme narod će Jerusalim zvati prestolom Gospodnjim. I u njemu, u Jerusalimu, će se svi narodi okupiti ka imenu Gospodnjem i neće više hodati po samovolji svog zlog srca.
024	JER	003	018	U to će vreme dom Judin ići sa domom Izrailjevim, i zajedno će doći iz severne zemlje u zemlju koju sam dao u nasledstvo vašim precima.
024	JER	003	019	I pomislio sam: „Kako da te postavim među sinove? Kako da ti dam zemlju čežnje, preslavno nasledstvo naroda?“Pomislio sam: zvaćeš me „Oče moj!“i od mene otići nećeš.
024	JER	003	020	Ipak, kao što žena izneveri svog muža tako ste i vi izneverili mene, o, dome Izrailjev – govori Gospod.’“
024	JER	003	021	Na ogolelim visovima se čuje vapaj preklinjanja izrailjskog naroda, jer su izopačili svoje puteve i zaboravili su Gospoda, svog Boga.
024	JER	003	022	„Vrati se, o, narode odmetnički! Ja ću da izlečim vaše otpadništvo.“„Evo nas! Tebi smo došli jer ti si Gospod, naš Bog.
024	JER	003	023	Zaista, sa uzvišica stiže obmana, a metež sa planina. Zaista, u Gospodu, našem Bogu je spasenje Izrailja!
024	JER	003	024	Bog sramote je proždro trud naših otaca još od naše mladosti, i njihova stada, njihova krda, njihove sinove i njihove ćerke.
024	JER	003	025	Lezimo u sramotu svoju i neka nas pokrije naš stid! Zgrešili smo Gospodu, našem Bogu, mi i naši preci još od svoje mladosti, sve do danas, i nismo poslušali glas Gospoda, našeg Boga.“
024	JER	004	001	„Ako se vratiš, o, Izrailju – govori Gospod – meni se vrati; i ako skloniš svoje gadosti od mene nećeš lutati.
024	JER	004	002	Zaklinjaćeš se:’Tako mi živog Gospoda!’ u istini, u pravdi i u pravednosti. I blagosloviće se njime narodi i njime će se hvaliti.“
024	JER	004	003	Govori Gospod Judejcima i Jerusalimu: „Uzorite svoje neuzorano tlo i ne sejte u trnje!
024	JER	004	004	Obrežite se Gospodu i uklonite obreske sa svojih srca – o, Judejci i stanovnici Jerusalima – da se ne bi kao vatra obrušio moj gnev i rasplamteo se, a nikog nema da gasi zbog zala vaših dela.
024	JER	004	005	Objavite u Judi i u Jerusalimu, najavite i recite:’Zatrubite u trubu po zemlji!’ Ispunite je povicima i recite:’Okupimo se! Hajdemo u utvrđene gradove!’
024	JER	004	006	Podignite zastavu prema Sionu. Bežite i ne stajte! Jer ja sa severa donosim propast i veliko razaranje.“
024	JER	004	007	Podigao se lav iz svog šipražja, zatirač naroda je krenuo i izašao iz svog mesta, da ti zemlju pretvori u pustoš. A tvoji gradovi će pasti u ruine bez stanovnika.
024	JER	004	008	Zato opašite kostret, žalite i kukajte, jer se od nas nije okrenuo plamen Gospodnjeg gneva.
024	JER	004	009	„I tog će dana – govori Gospod – da nestane srčanosti u caru i u glavarima. Sveštenici će se užasnuti, a proroci preneraziti.“
024	JER	004	010	A ja sam rekao: „Jao, Gospode Bože, zaista si sasvim zavarao ovaj narod i Jerusalim govoreći:’Mir vam pripada’, a evo mač je došao do grla.“
024	JER	004	011	U to će se vreme reći ovom narodu i Jerusalimu: „Zažareni pustinjski vetar sa ogolelih visova duvaće na ćerku mog naroda, ali ne da razveje i očisti.
024	JER	004	012	Vetar prejak za sve to dolazi za mene, pa ću sada i ja da im objavim sudove.“
024	JER	004	013	Vidi! Kao oblaci on se valja, kao oluja su bojna kola njegova i konji su mu od orlova brži. Teško nama! Propadosmo!
024	JER	004	014	Operi od zla svoje srce – o, Jerusalime – da bi bio spasen. Dokle će u tebi da ostaju misli tvojih zlodela?
024	JER	004	015	Jer glas objavljuje iz Dana, najavljuje nevolju iz gorja Jefremovih.
024	JER	004	016	„Obznanite narodima. Evo, najavite Jerusalimu:’Vojnici opsadnici dolaze iz daleke zemlje, da buče pokličima protiv Judinih gradova.
024	JER	004	017	Kao stražari na polju ga napadaju, opsedaju ga jer se protiv mene pobunio – govori Gospod.
024	JER	004	018	Tvoji putevi i tvoja dela su ti doneli ovo. Ovo je tvoja zloba – gorko je i do srca ti je proniklo.’“
024	JER	004	019	Moja utroba! Moja utroba! Previjam se jer mi srce uzdiše. A moje srce neće da ćuti jer je zvuk trube koji si čula, dušo moja, bojni poklič.
024	JER	004	020	Javljaju o razaranju za razaranjem, jer su svu zemlju opustošili. Naprečac su opustošili moje šatore i za čas moje zavese.
024	JER	004	021	Dokle ću da gledam zastavu i da slušam zvuk trube?
024	JER	004	022	„Baš je lud moj narod jer me ne poznaje. Oni su budalasta, neurazumljena deca. Vešti su da čine zlo a ne znaju da čine dobro.“
024	JER	004	023	Kad sam pogledao po zemlji – pustoš i praznina. I na nebo – ostalo bez svoga svetla.
024	JER	004	024	Pogledao sam brda – a ona se tresu; i sve uzvišice – i one se ljuljaju.
024	JER	004	025	Pogledao sam – a ono nema ni čoveka, i sve su nebeske ptice odletele.
024	JER	004	026	Pogledao sam – plodna dolina je bila kao pustinja; i svi njeni gradovi su bili oboreni pred Gospodom i pred plamenom njegovog gneva.
024	JER	004	027	Jer govori Gospod: „Pustoš će biti po svoj zemlji, ali neću da je sasvim uništim.
024	JER	004	028	Zbog ovoga će zemlja da tuguje i nebo će gore da pocrni. Rekao sam, odlučio sam i neću se pokajati. Ne povlačim se od toga.“
024	JER	004	029	Od pokliča konjanika i strelaca beži sav grad. Ljudi se zavlače u čestare i veru se po krševima. Svaki grad je napušten i u njima niko ne prebiva.
024	JER	004	030	A ti – o, poharana – šta ti radiš? Makar se i oblačiš u skerlet, kitiš se zlatnim nakitom i bojama bojiš svoje oči – uzalud se ulepšavaš. Prezreli su te tvoji ljubavnici i traže ti glavu.
024	JER	004	031	Čujem: zvuči kao žena u bolovima, kao vrisak prvorotkinje glas je ćerke sionske. Ona sopće i širi ruke: „Teško meni jer sam iznurena, i moj je život u rukama ubica!“
024	JER	005	001	„Protrčite po trgovima Jerusalima. Gledajte, posmatrajte, tražite po ulicama: da li ćete pronaći čoveka, ijednog koji postupa po pravdi i koji teži vernosti, pa da oprostim gradu.
024	JER	005	002	’Tako mi živog Gospoda!’, ako tako i govori narod, zapravo se lažno zaklinju.“
024	JER	005	003	O, Gospode, ne traže li tvoje oči vernost? Ti si ih udarao, ali nisu popustili; dokrajčio si ih, ali su odbili da prihvate karanje. Okamenili su svoje obraze da su tvrđi nego stena i odbijaju da se vrate.
024	JER	005	004	Ja sam rekao: „Baš su siromasi, i baš su ludo postupili jer ne poznaju Gospodnji put i propise Boga svoga.
024	JER	005	005	[I sebi sam rekao da] ću ići velikašima, pa ću njima da govorim, jer oni poznaju Gospodnji put i propise Boga svoga.“Ali su i oni složno skršili jaram i izlomili okove.
024	JER	005	006	Zato će ih napasti šumski lav, pustinjski vuk će ih opustošiti i ris će vrebati kod njihovih gradova. I svako ko izađe od njih biće rastrgnut u komade, jer su mnogi njihovi prestupi i brojna su njihova otpadništva.
024	JER	005	007	„I kako ću sve to da ti oprostim? Tvoja su me deca ostavila i zaklela se lažnim bogovima. Ja sam ih nasitio, a oni su učinili preljubu i žurili u kuću bludnice.
024	JER	005	008	Oni su kao ugojeni, jedri ždrepci, pa svaki rže za ženom svog bližnjeg.
024	JER	005	009	Zar zbog toga da ih ne kaznim? – govori Gospod. Nad narodom poput ovog zar da se ne osveti moja duša?
024	JER	005	010	Idite među redove njegove loze i iskidajte ih, ali ne činite potpuno uništenje. Odstranite posečene lozice jer ne pripadaju Gospodu.
024	JER	005	011	Jer su me sasvim izneverili dom Izrailjev i dom Judin – govori Gospod.“
024	JER	005	012	Lagali su o Gospodu jer su rekli: „Nije on takav! Neće nas da zadese ni zlo ni mač, a ni gladi nećemo videti!
024	JER	005	013	Proroci su postali poput vetra jer reč nije u njima, pa neka im tako i bude učinjeno.“
024	JER	005	014	Zato govori Gospod Bog nad vojskama: „Zato što su tako izjavili, evo, moje ću reči u tvojim ustima da pretvorim u vatru, a ovaj narod u drva, pa će ih progutati.
024	JER	005	015	Evo, dovodim na tebe narod izdaleka, dome Izrailjev – govori Gospod. To je krepak narod, drevni narod, narod čiji jezik ne razumeš šta god da govore.
024	JER	005	016	Tobolac im je poput groba otvoren i svi su ratnici.
024	JER	005	017	Progutaće ti i letinu i hranu. Progutaće ti sinove i ćerke. Progutaće ti stada i krda. Progutaće ti vino i smokve. Razoriće ti mačem utvrđene gradove u koje si se uzdao.
024	JER	005	018	Ali tih dana – govori Gospod – neću te sasvim satrti.
024	JER	005	019	Jer tada ćete upitati:’Zašto nam čini sve to Gospod, naš Bog?’ A ti ćeš im odgovoriti:’Kao što ste napustili mene i služili tuđim bogovima u svojoj zemlji, tako ćete sada da služite tuđincima u zemlji koja nije vaša.’
024	JER	005	020	Najavite ovo u domu Jakovljevom i objavite u Judi. Recite:
024	JER	005	021	’Čujte sad ovo, ludi i nerazumni narode, koji ima oči, a ne vidi i koji ima uši, a ne čuje!
024	JER	005	022	Zar se mene ne bojite? – govori Gospod. Ne drhtite li od mene koji sam večnom uredbom postavio pesak za granicu moru, i ono ga ne prelazi? Ako se i ustalasa, ono se ne izliva; talasi mu huče, ali se ne prelivaju.’
024	JER	005	023	Ali ovaj narod ima srce prkosno i odmetničko, skrenuli su i udaljili se.
024	JER	005	024	Nisu rekli od srca:’Sad se bojmo Gospoda, našeg Boga koji nam daje ranu i poznu kišu na vreme, koji nam čuva sedmice određene za žetvu.’
024	JER	005	025	Vaše su krivice sve ovo uskratile i vaši su gresi zadržali ovo dobro.
024	JER	005	026	Jer se u mom narodu nalaze zlikovci što vrebaju kao ptičari iz zasede, što postavljaju zamke da hvataju ljude.
024	JER	005	027	I kao što je kavez pun ptica, tako su njihove kuće pune prevare. Zato su postali silni i nagrabili su blaga.
024	JER	005	028	Ugojeni su i uglađeni. Oni preteruju u zlu, ne mare za pravo sirotinje, napreduju, ne sude za pravo siromaha.
024	JER	005	029	Zar zbog toga da ih ne kaznim? – govori Gospod. Nad narodom poput ovog zar da se ne osveti moja duša?
024	JER	005	030	Grozota i strahota se događaju po zemlji.
024	JER	005	031	Proroci prorokuju laž i sveštenici vladaju po svome, a moj narod sve to voli! Ali šta ćete na kraju da radite?!
024	JER	006	001	Beži i sklanjaj se iz Jerusalima, narode Venijaminov! U Tekuji zatrubi u trubu, a u Vet-Keremu vatrom dajte znak, jer se sa severa nadvija propast i veliko razaranje.
024	JER	006	002	Razoriću lepuškastu i razmaženu ćerku sionsku!
024	JER	006	003	Njoj dolaze pastiri sa svojim stadima, oko nje podižu šatore i svaki će da pase po svom delu.“
024	JER	006	004	„Pozivajte na boj protiv nje! Ustanimo i krenimo na njih usred bela dana. Jao nama! Dan izmače i večernje senke su se izdužile.
024	JER	006	005	Ustanimo i krenimo da joj po noći razorimo dvorove!“
024	JER	006	006	Jer govori Gospod nad vojskama: „Secite stabla i naspite bedem protiv Jerusalima. Grad će taj da odgovara zbog tlačenja što je svud po njemu.
024	JER	006	007	Kao što bunar čuva hladnu vodu tako i on čuva zlo svoje. Nasilje i pustoš se čuju u njemu, a preda mnom stalno bolest su i rane.
024	JER	006	008	Pouči se, Jerusalime, da se ne bi od tebe odvojila moja duša, da te ne bih pretvorio u opustošenu zemlju u kojoj niko ne boravi.“
024	JER	006	009	Govori Gospod nad vojskama: „Temeljno će kao lozu popabirčiti ostatak Izrailjev. Vrati svoju ruku kao berač grožđa nad mladicu.“
024	JER	006	010	Kome da govorim, da upozoravam, a da čuju? Evo, neobrezano im je uho i ne mogu da sa pažnjom čuju. Evo, Gospodnja se reč za njih pretvorila u ruglo i u njoj ne uživaju.
024	JER	006	011	Pun sam gneva Gospodnjeg, iznurilo me je da ga zadržavam. „Izlij ga po deci na ulici i na skup mladića. I muža i ženu će zahvatiti, i stare i vremenite.
024	JER	006	012	Njihove će se kuće predati drugima, baš kao i polja i žene, jer ja ću podići svoju ruku na stanovnike zemlje – govori Gospod.
024	JER	006	013	Baš svi, od malog pa do velikog među njima grabe nepošteni dobitak. Od proroka pa do sveštenika, baš svi varaju.
024	JER	006	014	Oni mom narodu olako leče prelom pričajući:’Mir! Mir!’ A nema mira.
024	JER	006	015	Jesu li se zastideli zato što su učinili gadost? Baš se nimalo nisu zastideli i ne znaju za stid. Zato će pasti među one što padaju i u času kada ih kaznim biće sapleteni – govori Gospod.“
024	JER	006	016	Ovako kaže Gospod: „Stanite na puteve, gledajte i pitajte za staze od davnina. Pa koji je put dobar, idite njime, i nađite spokoj svojim dušama. Ali oni rekoše:’Nećemo da idemo!’
024	JER	006	017	Stražare sam postavio nad vama:’Pazite na zvuk trube!’ Ali su mi oni rekli:’Nećemo da pazimo!’
024	JER	006	018	Zato slušajte, narodi, i poznaj, zajednico, šta je s njima:
024	JER	006	019	Poslušaj zemljo! Evo donosim propast na ovaj narod, plod samih njihovih spletki. Jer za moje reči nisu marili i moj su Zakon prezreli.
024	JER	006	020	Šta će meni tamjan što dolazi iz Save i cimet iz daleke zemlje? Ne prihvatam vaše svespalnice. I u ostalim žrtvama ne uživam.“
024	JER	006	021	I zato kaže Gospod: „Evo, daću ovom narodu kamenje spoticanja, pa će se spoticati o njih. Nastradaće i očevi i sinovi, sused i njegov prijatelj.“
024	JER	006	022	Evo kako govori Gospod: „Gle, narod dolazi iz severne zemlje! Veliki će narod biti podignut iz najdaljih zemljinih krajeva.
024	JER	006	023	Oni drže luk i koplje. Okrutni su i nemilosrdni, a glas im huči kao more. Jašu konje spremni kao ratnik protiv tebe, ćerko sionska.“
024	JER	006	024	Čuli smo o njima glas i ruke su nam klonule, obuzeli su nas zebnja i bol kao porodilju.
024	JER	006	025	Ne izlazi u polje i ne idi putem, jer je užas odasvud i mač neprijateljev.
024	JER	006	026	Ćerko mog naroda, opaši kostret i valjaj se u pepelu. Žali kao za jedincem, gorko plači jer će nenadano doći na nas zatirač.
024	JER	006	027	„Postavio sam te kao ispitivača metala među moj narod, kao utvrđenje, da ispitaš i oprobaš njihov put.
024	JER	006	028	Svi su oni najgori odmetnici, idu pa kleveću. Oni su od bronze i gvožđa, svi su zatirači.
024	JER	006	029	Mehovi se zapališe od vreline i vatra je spalila olovo. Zalud neko pretapa i kali, jer zlikovce ne može da odvoji.
024	JER	006	030	’Srebro odbačeno’, zvaće se, jer ih je Gospod odbacio.“
024	JER	007	001	Reč koja je od Gospoda došla Jeremiji:
024	JER	007	002	„Stani na vrata Gospodnjeg Doma i tamo objavi ovu poruku. Reci im:’Čujte reč Gospodnju, svi Judejci, vi što ulazite na ova vrata da se poklonite Gospodu.
024	JER	007	003	Ovako kaže Gospod nad vojskama, Bog Izrailjev: popravite svoje puteve i svoja dela, i ja ću da te nastanim na ovom mestu.
024	JER	007	004	Ne uzdajte se u reči lažljive, govoreći: Gospodnji Dom! Gospodnji Dom! Gospodnji Dom je ovo!
024	JER	007	005	Jer ako zaista popravite svoje puteve i svoja dela, i ako stvarno radite po pravdi među ljudima, među bližnjima;
024	JER	007	006	i ne budete tlačili došljaka, siroče i udovicu; ako ne budete prolivali na ovom mestu nevinu krv i ne budete na štetu svoju sledili druge bogove –
024	JER	007	007	ja ću da vas nastanim na ovom mestu, u zemlji koju sam dao vašim precima odvajkada pa doveka.
024	JER	007	008	Alʼ gle, vi se uzdajete u reči lažljive i beskorisne.
024	JER	007	009	Zar da kradete, ubijate, činite preljubu, lažno se zaklinjete, kadite Valu, sledite druge bogove koje ne poznajete;
024	JER	007	010	a onda da dođete i stanete pred mene, u ovom Domu koji je po meni nazvan?! Pa još ćete da kažete – Izbavljeni smo! – da radite sve ove gadosti?!
024	JER	007	011	Zar je pećina hajduka vama postao ovaj Dom, po meni nazvan? To isto i ja sam vidim – govori Gospod.
024	JER	007	012	Nego, pođite na moje mesto, što je bilo u Silomu, gde sam prvo nastanio svoje ime. Gledajte šta sam mu uradio zbog zla moga naroda Izrailja.
024	JER	007	013	Zato što ste učinili sva ova dela – govori Gospod – iako sam ti uporno govorio i govorio, ali niste slušali; zvao vas ali se niste odazivali:
024	JER	007	014	učiniću ovom Domu – koji je po meni nazvan, u koji se uzdate – i mestu koje sam dao vama i vašim precima isto što sam učinio i Silomu.
024	JER	007	015	Odbaciću vas od sebe kao što sam odbacio svu vašu braću, svo Jefremovo potomstvo.
024	JER	007	016	A ti nemoj da se moliš za ovaj narod. Ne vapi mi zbog njih i u molitvi ih ne zastupaj. Jer – ne slušam te.
024	JER	007	017	Ne vidiš li šta rade po Judinim gradovima i na ulicama Jerusalima?
024	JER	007	018	Deca sakupljaju drva, a očevi potpaljuju vatru. Žene mese testo da umese kolače za caricu nebesku, pa još izlivaju žrtvu izlivnicu drugim bogovima da bi me razgnevile.
024	JER	007	019	Mene li oni gneve? – govori Gospod. Zar ne baš sebe same na sramotu svog obraza?
024	JER	007	020	Zato ovako kaže Gospod Bog: moj gnev i srdžba moja će se rasplamteti protiv ovog mesta – na ljude i na životinje, na poljska stabla i na plodove zemlje – planuće i neće se ugasiti.
024	JER	007	021	Ovako kaže Gospod nad vojskama, Bog Izrailjev: samo vi gomilajte svespalnice na ostale vaše žrtve i jedite meso!
024	JER	007	022	Jer ja nisam naložio vašim precima, nisam im zapovedio oko svespalnica i ostalih žrtava, onda kada sam ih izveo iz Egipta.
024	JER	007	023	Ali sam im ovo zapovedio i rekao: slušajte moj glas i ja ću biti Bog vaš, a vi ćete biti narod moj. Ako budete sledili sve puteve za koje sam vam zapovedio, biće vam dobro.
024	JER	007	024	Ali oni nisu slušali i nisu prignuli svoje uho. Živeli su po samovolji svog zlog srca pa su zato nazadovali umesto da napreduju.
024	JER	007	025	Od dana kada su vaši preci izašli iz Egipta, pa do dana današnjeg ja sam vam uporno, iz dana u dan slao proroke, moje sluge.
024	JER	007	026	Ipak me nisu poslušali i nisu prignuli svoje uho. Postali su tvrdoglavi i činili su zlo više od svojih predaka.’
024	JER	007	027	Govorićeš im sve ove reči ali te oni neće slušati. Zvaćeš ih ali se oni neće odazvati.
024	JER	007	028	Zato im kaži:’Ovo je narod koji nije poslušao glas Gospoda, svoga Boga, i nije prihvatio karanje. Vernost je nestala, iščupana je iz njihovih usta!
024	JER	007	029	Iseci svoju kosu i baci je, pa idi na ogolele visove sa naricaljkom, jer je Gospod odbacio i napustio ovaj naraštaj na koji se gnevi.’
024	JER	007	030	Jer je Judin narod počinio zlo na moje oči – govori Gospod. Postavili su svoje gadosti u Domu koji je po meni nazvan, da bi ga onečistili.
024	JER	007	031	Još su sagradili tofetske uzvišice, što su u dolini Ven-Enom, da spaljuju svoje sinove i ćerke u vatri. A ja to nisam zapovedio i na to nisam ni pomislio.
024	JER	007	032	I evo, zato dolaze dani – govori Gospod – kada ih više neće zvati’Tofet’ i’dolina Ven-Enom’, nego’Dolina klanja’. Jer u Tofetu će se ljudi sahranjivati dok više ne bude mesta.
024	JER	007	033	Leševi ovog naroda će biti hrana pticama nebeskim i zverima zemaljskim, a neće biti nikog da ih uplaši.
024	JER	007	034	Ja ću da ućutkam zvuk veselja, ciku radovanja i povik mladoženje i neveste iz Judinih gradova i sa jerusalimskih ulica! Jer će zemlja postati pustoš.
024	JER	008	001	U to će vreme – govori Gospod – izvaditi kosti Judinih careva, kosti glavara, kosti sveštenika, kosti proroka i kosti stanovnika Jerusalima iz njihovih grobova.
024	JER	008	002	Razasuće ih pred suncem, mesecom, pred svom nebeskom vojskom, pred onima koje su voleli i služili im, koje su sledili, težili im i kojima su se klanjali. Neće ih sakupiti i neće ih sahraniti. Biće kao gnojivo po tlu.
024	JER	008	003	A svem ostatku ovog zlog roda, koji preživi po svim mestima u koja ću ih prognati, smrt će biti draža od života – govori Gospod nad vojskama.
024	JER	008	004	Reci im:’Govori Gospod: Zar ne ustaju oni koji padaju? Zar se ne vraća onaj koji se odvraća?
024	JER	008	005	A zašto se odvratio ovaj narod, Jerusalim, uporan u odmetništvu? Drži se obmane i odbija da se vrati.
024	JER	008	006	Pazio sam i čuo: ne govore dobro, nijedan se ne kaje za svoja zla i ne kaže – Šta sam to uradio? Svi su se odvratili na svoju stranu kao konj što grabi u bitku.
024	JER	008	007	Čak i roda na nebesima zna svoje vreme; golub, lasta i ždral paze na vreme kada dolaze; a samo moj narod ne zna Gospodnje propise.
024	JER	008	008	Kako možete da kažete: mudri smo! Imamo Gospodnji Zakon? Gle, stvarno ga je lažnim načinilo lažljivo pero znalaca Svetog pisma!
024	JER	008	009	Mudraci su se osramotili, uplašili su se i zarobljeni su. Evo, prezreli su reč Gospodnju, pa kakva im to mudrost preostaje?
024	JER	008	010	Zato ću njihove žene da dam drugima, a njihova polja novim gazdama. Jer baš svi, od najmanjeg do najvećeg, grabe nepošteni dobitak. Od proroka, pa do sveštenika, baš svi varaju.
024	JER	008	011	Oni prelom ćerke mog naroda olako leče pričajući: Mir! Mir! A nema mira.
024	JER	008	012	Jesu li se zastideli zato što su učinili gadost? Baš se nimalo nisu zastideli i ne znaju za stid. Zato će pasti među one što padaju i u času kada ih kaznim biće sapleteni – govori Gospod.
024	JER	008	013	Pokupiću ih i dokrajčiću ih – govori Gospod – neće više biti grožđa na lozi, neće više biti plodova smokve na njenom stablu i lišće će se osušiti. A ja ću da ih dam onima što će ih pregaziti.’“
024	JER	008	014	I zašto sada sedimo? Okupite se, pođimo u utvrđene gradove pa da tamo izginemo, jer nas je Gospod, naš Bog, odredio za propast. Dao nam je da pijemo zatrovanu vodu jer smo Gospodu zgrešili.
024	JER	008	015	Nadali smo se miru, ali ničeg dobrog; i vremenu zdravlja, a ono strava.
024	JER	008	016	Od Dana se još čulo rzanje njihovih konja, a od njištanja njihovih ždrebaca tresla se zemlja. Došli su, poharali zemlju i sve što je u njoj, i grad i stanovnike u njemu.
024	JER	008	017	„Evo, šaljem na vas zmije otrovnice protiv kojih nema bajalice, pa će vas ujedati – govori Gospod.“
024	JER	008	018	O, kad bih se nasmejao! Alʼ tužan sam i srce me boli.
024	JER	008	019	Gle, vapaj ćerke moga naroda iz zemlje daleke: „Zar Gospod nije na Sionu? Njen car nije tu?“„Ali zašto me gneve njihovim idolima, tim tuđinskim ništavilima?“
024	JER	008	020	„I žetva je prošla i leto je kraju došlo, a mi spaseni nismo!“
024	JER	008	021	Razorilo me je razaranje ćerke moga naroda. U crnini sam jer me je grozota obuzela!
024	JER	008	022	Zar u Galadu nema melema? Zar tamo nema lekara? Pa zašto onda nije ozdravila ćerka moga naroda?
024	JER	009	001	O, kad bi mi glava bila voda, a moje oko vrelo suza, pa da oplakujem i danju i noću izginule od ćerki moga naroda!
024	JER	009	002	O, kad bih u pustinji imao prenoćište za putnike, mogao bih da napustim svoj narod i da odem od njih. Jer, svi su preljubnici i sabor nevernika.
024	JER	009	003	„Kao svoj luk oni zapinju jezik lažima. Ali nisu zbog istine postali jaki u zemlji, jer hrle od zla do zla i mene ne poznaju – govori Gospod.
024	JER	009	004	Svako nek se pazi od svoga bližnjeg i ne verujte nijednom bratu. Jer svaki brat uporno vara i svaki bližnji kleveće.
024	JER	009	005	I svako vara svoga bližnjeg i ne govore istinu. Svoj su jezik naučili da govori lažno. Iznureni su od grešenja.
024	JER	009	006	Ti živiš usred prevare, a baš zbog prevare oni odbijaju da me znaju – govori Gospod.“
024	JER	009	007	Zato ovako kaže Gospod nad vojskama: „Evo, pretopiću ih i oprobaću ih. Jer, kako da postupim sa ćerkom svog naroda?
024	JER	009	008	Njihov je jezik strela što ubija i govori prevaru. Svojim ustima o miru sa svojim bližnjim čovek govori, ali u sebi kuje spletku.
024	JER	009	009	Zar zbog toga da ih ne kaznim? – govori Gospod. Nad narodom poput ovog zar da se ne osveti moja duša?“
024	JER	009	010	Nad brdima ću da vapim, naricaću naricaljku nad pustinjskim pašnjacima jer su opustošeni. Niko tuda ne prolazi, i ne čuje se rika stoke. Od ptica pa do životinja, sve je pobeglo i nestalo.
024	JER	009	011	„Od Jerusalima ću da učinim gomilu kamenja i brlog šakala. Od Judinih gradova ću da napravim pustoš u kojoj niko ne živi.“
024	JER	009	012	Ko je mudar čovek da razume ovo i kome su usta Gospodnja govorila da to rastumači? Zbog čega je zemlja nastradala i kao pustinja opustošena da kroz nju niko ne prolazi?
024	JER	009	013	I Gospod reče: „Zato što su ostavili moj Zakon koji sam pred njih postavio, i zato što nisu slušali moj glas ni po njemu išli.
024	JER	009	014	Nego su išli po samovolji svog srca za Valima, kako su ih njihovi preci naučili.“
024	JER	009	015	Zato ovako kaže Gospod nad vojskama, Bog Izrailjev: „Evo, ja ću da nahranim ovaj narod pelenom i napojim ga zatrovanom vodom.
024	JER	009	016	Rasuću ih među narode koje nisu znali, ni oni, ni njihovi preci. Poslaću za njima mač dok ih ne dokrajčim.“
024	JER	009	017	I ovo kaže Gospod nad vojskama: „Razmotrite, pa sazovite narikače neka dođu. Ali pošalji po one koje su vešte, neka dođu.
024	JER	009	018	Ali neka požure, neka nariču nad nama, pa da nam oči suzama rone i da nam kapci budu uplakani.
024	JER	009	019	Evo, čuje se naricanje sa Siona:’O, kako smo propali! Strahovito smo osramoćeni, jer smo napustili svoju zemlju i domovi su nam porušeni.’“
024	JER	009	020	Čujte, žene, reč Gospodnju. Neka vaše uho primi reč njegovih usta. Naučite svoje ćerke da nariču i svaka žena svoju susetku da leleče.
024	JER	009	021	Smrt se uspuzala na naše prozore. Došla je u naše dvorove, istrebila decu sa ulica i mladiće sa trgova.
024	JER	009	022	Reci: „Govori Gospod:’Leševi će ljudi po tlu popadati kao gnojivo po polju, kao snop za žeteocem, a neće imati ko da ga sakupi.’“
024	JER	009	023	Ovako kaže Gospod: „Neka se mudrac ne hvali svojom mudrošću, neka se junak ne hvali svojim junaštvom, i bogataš neka se bogatstvom svojim ne hvali.
024	JER	009	024	A ko hoće da se hvali, neka se hvali time što mene poznaje, što proniče da sam ja Gospod koji čini milost, pravdu i pravednost na zemlji, i da u tome uživam – ovako kaže Gospod.
024	JER	009	025	Evo, dolaze dani – govori Gospod – kada ću kazniti sve one samo po telu obrezane:
024	JER	009	026	Egipat i Judu, Edom zajedno sa Amoncima i Moavcima; koji izbrijavaju zulufe i koji žive u pustinji. Jer svi su ti narodi neobrezani i sav je Izrailjev dom neobrezanog srca.“
024	JER	010	001	Dome Izrailjev, čujte reč koju vam govori Gospod!
024	JER	010	002	„Ovako kaže Gospod:’Ne učite se putu naroda i ne plašite se nebeskih znakova kojih se plaše narodi.
024	JER	010	003	Jer su običaji tih naroda prazni. Eto, to je tek drvo iz šume koje je neko posekao, delo umetnikove alatke.
024	JER	010	004	Ukrasio ga je srebrom i zlatom. Klinovima i čekićima ga učvršćuju da se ne klati!
024	JER	010	005	Liče na strašilo u leji za krastavce. Ne govore, i moraju da se nose, jer ne hodaju. Ne plaši ih se! Oni ne mogu da naude, a ne mogu ni šta dobro da urade.’“
024	JER	010	006	Niko nije kao ti, o, Gospode! Veliki si, i veliko je tvoje silno ime.
024	JER	010	007	Ko se ne bi bojao tebe, Care naroda? Jer tebi to dolikuje. Među svim mudracima naroda i po svim njihovim carstvima nema nikog kao što si ti.
024	JER	010	008	Svi su glupi i bezumni, jer je ništa pouka od drveta.
024	JER	010	009	Iz Tarsisa donose kovano srebro i zlato iz Ufaza, delo umetnika i rukotvorinu zlatara. Odeća im je ljubičasta i skerletna i sve je to delo veštih ljudi.
024	JER	010	010	A Gospod je istinski Bog! On je Bog živi i večni car. Od njegovog gneva trese se zemlja, i narodi ne mogu da istrpe jarost njegovu.
024	JER	010	011	„Ovako im recite:’Bogovi koji nisu načinili nebesa i zemlju će nestati i sa zemlje i ispod nebesa.’“
024	JER	010	012	On je silom svojom načinio zemlju. Mudrošću svojom on je osnovao vaseljenu, i svojom je razboritošću razapeo nebesa.
024	JER	010	013	Glas on kada pusti, vode huče na nebesima. On podiže oblake s kraja zemlje, kiši munje daje i izvodi vetar iz svojih riznica.
024	JER	010	014	Baš je od svog znanja glup svaki čovek. Zbog idola se svaki zlatar stidi, jer su obmana njegovi liveni idoli. Nema daha u njima.
024	JER	010	015	Oni su isprazni, tvorevine rugla. Propašće kad dođe vreme za njihovu kaznu.
024	JER	010	016	Ne slede Jakovu takvi kao ovi. Jer on je taj koji je sve načinio. Pleme Izrailj njegovo je nasledstvo, a on se zove Gospod nad vojskama.
024	JER	010	017	Pokupi sa zemlje svoj zavežljaj, ti koja živiš pod opsadom.
024	JER	010	018	Jer ovako kaže Gospod: „Evo, sad ću kao praćkom da iz zemlje izbacim stanovnike. Stisnuću ih, da mogu da shvate.“
024	JER	010	019	Jao meni zbog mog loma! Teška je moja rana. A ja sam rekao: „Ovo je samo bolest, izdržaću je ja.“
024	JER	010	020	Moj je šator poharan i šatorska užad pokidana. Deca su moja od mene otišla i nema ih. Nema nikoga da opet postavi moj šator, nikoga da podigne zavese na njemu.
024	JER	010	021	Pastiri su se glupo poneli i nisu tražili Gospoda. Zato i nisu napredovali i raštrkana su sva njihova stada.
024	JER	010	022	Evo vesti! Dolazi glas i lomljava velika iz severne zemlje: da će gradovi Jude postati pustoš i jazbina šakala.
024	JER	010	023	Znam ja, o, Gospode, da čovek nije vladar svog puta, i da onaj koji hoda ne upravlja svojim koracima.
024	JER	010	024	Pokaraj me, Gospode, alʼ samo po pravdi; ne u svom gnevu, da me ne nestane.
024	JER	010	025	Izlij svoj gnev na narode što te ne poznaju, na rodove koji tvoje ime ne prizivaju. Jer su oni gutali Jakova i progutali, i proždrli su ga, naselje mu u pustoš pretvorili.
024	JER	011	001	Poruka koje je došla Jeremiji od Gospoda:
024	JER	011	002	„Čujte reči ovog saveza! Reći ćeš ih svima u Judi i svima stanovnicima Jerusalima.
024	JER	011	003	Reci im:’Ovako kaže Gospod, Bog Izrailja: proklet je čovek koji ne sluša reči ovog saveza
024	JER	011	004	koje sam zapovedio vašim precima, u dan kada sam ih izveo iz egipatske zemlje, iz one usijane peći.’ Govorio sam:’Poslušajte moj glas, činite po njemu, prema svemu što sam vam zapovedio. I bićete mi narod, a ja ću da budem vaš Bog;
024	JER	011	005	da bih ispunio zakletvu kojom sam se zakleo vašim precima – da im dam zemlju kojom teku med i mleko, evo sve do danas.’“A ja sam odgovorio: „Amin, o, Gospode!“
024	JER	011	006	Gospod mi je kazao: „Objavi sve ove reči po gradovima Jude i na ulicama Jerusalima. Kaži ovo:’Poslušajte reči ovog saveza i izvršavajte ih.
024	JER	011	007	Jer ja sam ozbiljno upozorio vaše pretke na dan kada sam ih izveo iz egipatske zemlje, i sve do dana današnjeg sam ih uporno upozoravao: poslušajte moj glas!
024	JER	011	008	Ali oni nisu poslušali i nisu prignuli svoje uho. Svako je išao po samovolji svog zlog srca. I ja sam na njih svalio sve reči ovog saveza koje sam im zapovedio da drže. Ali ih nisu držali.’“
024	JER	011	009	Gospod mi je kazao: „Zavera je otkrivena kod svih Judejaca i kod Jerusalimljana.
024	JER	011	010	Vratili su se krivicama svojih predaka koji su odbili da čuju moje reči. Išli su za drugim bogovima da bi im služili. Prekršili su moj savez dom Izrailjev i dom Judin koji sam sklopio sa njihovim precima.
024	JER	011	011	I zato ovako kaže Gospod:’Evo, doneću im propast i neće moći da pobegnu od nje. Vapiće mi, a ja ih neću slušati.
024	JER	011	012	Tada će gradovi Jude i stanovnici Jerusalima ići da vape bogovima kojima su kadili. Ali oni ih neće izbaviti u čas njihove propasti.
024	JER	011	013	Jer ti, Judo, imaš bogova koliko imaš i gradova! Koliko Jerusalim ima ulica toliko ste napravili žrtvenika božanstvu sramote, žrtvenika da kadite Valu.’
024	JER	011	014	A ti se ne moli za ovaj narod. Ne vapi mi zbog njih u molitvi. Jer ja ih neću uslišiti kada mi zavape zbog svoje nevolje.
024	JER	011	015	Šta radi moj miljenik u mom Domu? Čini mnoga zla. Nema više žrtava pred tobom, a ti još likuješ kad činiš zlo.“
024	JER	011	016	„Lepa maslino, zelena i rodna“– Gospod te je zvao – ali ju je zapalio hukom velike oluje pa su joj grane nikakve.
024	JER	011	017	Jer Gospod nad vojskama, koji te je i posadio, izrekao ti je zlo zbog zla doma Izrailjevog i doma Judinog koje su sebi naneli, razdražujući me svojim kađenjem Valu.
024	JER	011	018	Ja ovo znam, jer mi je Gospod objavio. A onda si mi pokazao njihova dela.
024	JER	011	019	Bio sam kao jagnje pitomo što ga vode na klanje. Nisam znao da protiv mene kuju urote: „Hajde da srušimo stablo s njegovim plodovima, da ga posečemo iz zemlje živih te da mu se ime više ne spomene!“
024	JER	011	020	O, Gospode nad vojskama, koji sudiš pravedno i koji ispituješ i nutrinu i srce: Daj da vidim kako im se svetiš, jer tebi sam poverio moj slučaj.
024	JER	011	021	„Zato ovako kaže Gospod za narod u Anatotu, za one koji ti vrebaju život i govore:’Ne prorokuj u Gospodnje ime da te ne bismo ubili!’
024	JER	011	022	I zato ovako kaže Gospod nad vojskama: evo, kazniću ih! Njihove će mladiće da saseče mač, a glad će da im pokosi sinove i ćerke.
024	JER	011	023	Niko se neće spasti, nema preostalih, jer ću da dovedem propast na ljude iz Anatota – godinu njihove kazne.“
024	JER	012	001	Pravedan si, Gospode, kad god ti se tužim, ali ću ipak da ti govorim o pravdi: Zašto su napredni putevi pokvarenjaka? Zašto likuju svi podli zlotvori?
024	JER	012	002	Ti si ih posadio i već se ukoreniše, napreduju i već donose plod. Blizu si njihovih usta, ali daleko od nutrine njihove.
024	JER	012	003	A ti me, Gospode, poznaješ, vidiš me i ispituješ srce moje spram tebe. Poteraj ih ko ovce na klanje, odvoji ih za dan klanja!
024	JER	012	004	Dokle će zemlja da tuguje, da sahne rastinje po svim poljima od zla onih što tu prebivaju? Propale su i životinje i ptice jer je narod rekao: „Neće on da vidi naše skončanje!“
024	JER	012	005	„Ako si se umorio trčeći s pešacima, kako li ćeš se tek ogledati s konjima? Kada u spokojnoj zemlji padaš, šta li ćeš da radiš na jordanskom čestaru?
024	JER	012	006	Jer i braća tvoja i dom tvoga oca su te izneverili i na sav glas su vikali za tobom. Ne veruj im čak i kada ti ljubazno govore.
024	JER	012	007	Dom sam svoj napustio i svoje nasledstvo ostavio. Voljenu sam svoju predao u ruke njenih neprijatelja.
024	JER	012	008	A sada je moje nasledstvo kao lav u šumi što na mene rikom riče. I zato ga mrzim.
024	JER	012	009	Je lʼ nasledstvo moje pirgava ptica grabljivica? Lešinari, sjatite se na nju svud unaokolo! Idite, sakupite sve životinje na polje, dovedite ih na hranu.
024	JER	012	010	Mnogi su pastiri izlomili moj vinograd i izgazili moj deo. Pretvorili su moj mili deo u golu pustinju.
024	JER	012	011	Da, pretvorili su je u pustinju i sada preda mnom opustošena tuguje. U pustaru je pretvorena zemlja i to nikoga ne potresa.
024	JER	012	012	Preko pustinjskih ogolelih visova došli su zatirači, jer Gospodnji mač satire s kraja na kraj zemlje i nema mira ni za koga.
024	JER	012	013	Sejaće pšenicu, a trnje će žeti. Iznuriše se, a nikakve koristi. Stidite se svojih uroda zbog Gospodnjeg plamtećeg gneva!
024	JER	012	014	Ovako kaže Gospod svim mojim zlim susedima koji napadaju zemlju koju sam dao mom narodu Izrailju u nasledstvo: evo, počupaću ih iz njihove zemlje, a iz njihove ću sredine da iščupam Judin dom.
024	JER	012	015	A kada ih iščupam, vratiću se da im se smilujem i dovedem svakog na njegovo nasledstvo i svakog na njegovu zemlju.
024	JER	012	016	I ako se istinski nauče putevima moga naroda, da se zaklinju mojim imenom –’Tako nam živog Gospoda’ – onako kako su oni moj narod naučili da se kunu Valom, naseliće se usred mog naroda.
024	JER	012	017	Ali ako ne poslušaju, ja ću da iščupam taj narod, da iščupam i da zatrem – govori Gospod.“
024	JER	013	001	Ovako mi je Gospod rekao: „Idi i kupi sebi laneni pojas i pripaši bedra, ali ga ne potapaj u vodu.“
024	JER	013	002	Kupio sam pojas kako mi je Gospod kazao i pripasao bedra.
024	JER	013	003	Opet mi je došla reč od Gospoda i rekla mi:
024	JER	013	004	„Uzmi pojas što si ga kupio, što ti je na bedrima. Ustani i idi na Eufrat pa ga tamo sakrij u raselinu stene.“
024	JER	013	005	I ja sam otišao na Eufrat i sakrio pojas kako mi je zapovedio Gospod.
024	JER	013	006	A kada je prošlo mnogo dana Gospod mi je rekao: „Ustani i idi na Eufrat. Uzmi odande pojas za koji sam ti zapovedio da ga tamo sakriješ.“
024	JER	013	007	I ja sam otišao na Eufrat, kopao i uzeo pojas gde sam ga bio sakrio. I gle – on sav truo i ni za šta valjan.
024	JER	013	008	Tada mi je došla Gospodnja reč i rekla mi:
024	JER	013	009	„Ovako kaže Gospod:’Učiniću da ovako istruli Judin ponos i veliki ponos Jerusalima!
024	JER	013	010	Taj narod pokvareni, što odbija da čuje moje reči, što živi po samovolji svog srca, što sledi druge bogove, služi im i klanja im se, biće kao ovaj pojas što ni za šta nije valjan.
024	JER	013	011	Jer kao što pojas prijanja za čovekova bedra, tako sam privio k sebi sav dom Izrailjev i sav dom Judin – govori Gospod – da mi budu narod i ime, slava i čast. Ali nisu poslušali.’
024	JER	013	012	A ti im reci ovu poruku:’Ovako kaže Gospod, Bog Izrailjev: svaka se mešina puni vinom’, a oni će da ti prigovaraju:’Pa zar mi ne znamo da se svaka mešina puni vinom?’
024	JER	013	013	A ti im uzvrati:’Ovako kaže Gospod: evo, ja ću pijanstvom da ispunim sve stanovnike ove zemlje, i careve koji sede na Davidovom prestolu, i sveštenike i proroke, i sve stanovnike Jerusalima!
024	JER	013	014	Polupaću ih jedne o druge, i roditelje i decu takođe – govori Gospod. Neću se sažaliti, neću se smilovati i neću ih poštedeti nego ću ih uništiti!’“
024	JER	013	015	Čujte i poslušajte. Ne budite oholi jer je Gospod progovorio.
024	JER	013	016	Gospodu Bogu svome dajte slavu pre nego on tamu donese, i pre nego vam se u sumrak noge spotaknu o gore. A vi ćete čekati svetlost koju će on da pretvori u smrtnu tamu, u gustu tamu pretvoriće je.
024	JER	013	017	A ako ne poslušate, plakaću na skrivenom mestu, zbog oholosti ću gorko jecati i roniti suze, jer je porobljeno stado Gospodnje.
024	JER	013	018	„Recite caru i carici majci:’Ponizno siđite s prestola! Pašće s glava vaših kruna vašeg veličanstva.’
024	JER	013	019	Gradovi Negeva biće zatvoreni, a nikog nema da ih otvori. Juda je odvedena u izgnanstvo, baš sva je odvedena u izgnanstvo.
024	JER	013	020	Podignite oči i pogledajte one što sa severa dolaze. A gde je stado koje ti je dano, ovce tvoje časti?
024	JER	013	021	Šta ćeš reći kad nad tobom za glavara postavi one koje si ti sam obučavao, saveznike tvoje? Neće li te spopasti trudovi kao porodilju?
024	JER	013	022	U srcu ćeš svom pitati:’Zašto me je ovo zadesilo?’ U tvojim velikim krivicama razgrnuti su ti skutovi i napastvovana si!
024	JER	013	023	Da li može Kušanin kožu svoju da promeni i ris šare svoje? I vi biste onda mogli dobro da činite; vi, što zlo ste naučili!
024	JER	013	024	Zato ću ih rasejati, kao slama odleteće sa pustinjskim vetrom.
024	JER	013	025	To je tvoja kob, od mene ti mera izmerena – govori Gospod – jer si me zaboravio i pouzdao se u laž.
024	JER	013	026	Sada ću ti ja zadignuti skutove preko lica, pa će biti izložena tvoja sramota;
024	JER	013	027	tvoje preljube, tvoje gadosti, izopačenost tvog bludničenja po gorama. Video sam i tvoje gadosti po polju. Jao tebi, o, Jerusalime! Koliko još ćeš biti nečist?!“
024	JER	014	001	Jeremiji je došla od Gospoda poruka o suši:
024	JER	014	002	„Juda plače. Gradovi joj propadaju, a oni leže po zemlji u crno zavijeni. Plač Jerusalima se razleže.
024	JER	014	003	Moćnici šalju svoje sluge po vodu, ali kada oni stignu do čatrnja, vode nema. A onda se vraćaju praznih posuda, posramljeni i zbunjeni, pokrivenih glava.
024	JER	014	004	Tlo je ispucalo, jer nema kiše u zemlji, ratari su posramljeni i pokrivaju svoje glave.
024	JER	014	005	I košuta se olanila u polju i napustila mlado, jer nema trave.
024	JER	014	006	Divlji magarci stoje po ogolelim visovima i kao šakali dahću. Iskolačili su oči jer nema paše.“
024	JER	014	007	Naše krivice svedoče protiv nas. A ti ipak, Gospode, deluj radi svoga imena, jer su mnoga naša otpadništva. Protiv tebe smo sagrešili!
024	JER	014	008	Nado Izrailjeva, Spasitelju njegov u času nevolje! Zašto si poput došljaka u zemlji i putnika što bi tek usput da prenoći?
024	JER	014	009	Zašto si kao smeten čovek, kao junak nemoćan da spase? A ti si među nama, o, Gospode, i tvoje je ime prizvano na nas. Ne napuštaj nas!
024	JER	014	010	Evo šta kaže Gospod ovom narodu: „Oni baš vole da lutaju, ne sputavaju u tome korake svoje. I Gospod ih nije prihvatio i sada se seća njihovih krivica i kazniće njihove grehe.“
024	JER	014	011	Gospod mi je rekao: „Ne moli se za dobro ovog naroda.
024	JER	014	012	Postiće oni, ali ja neću slušati njihov vapaj. Žrtvovaće oni svespalnice i žitne žrtve, ali ja ih neću prihvatiti. Dokrajčiću ih mačem, glađu i pomorom.“
024	JER	014	013	A ja sam uzvratio: „O, Gospode Bože! Evo proroci im govore:’Rat i glad nećete gledati! Neće vas to zadesiti! Jer ja ću da vam dam siguran mir na ovom mestu.’“
024	JER	014	014	Gospod mi je odgovorio: „Ti proroci prorokuju laž u moje ime! Ja ih nisam poslao i nisam ih ovlastio. Nisam im objavio lažno viđenje i obmanjivačku gatalicu, jer to oni prorokuju po svom srcu.
024	JER	014	015	Zato ovako kaže Gospod o tim prorocima koji prorokuju u moje ime. Ja ih nisam poslao da vam kažu:’Rat i glad vas neće zadesiti u ovoj zemlji.’ Skončaće ti proroci i od rata i od gladi!
024	JER	014	016	A narod kome je prorokovano će od rata i gladi biti pobacan po ulicama Jerusalima. Neće biti koga da ih sahrani – njih, njihove žene, njihove sinove i njihove ćerke – i ja ću po njima da izlijem njihovu zlobu.
024	JER	014	017	I ovu ću poruku još da im kažem:’Rone suze oči moje i noću i danju bez prestanka, jer je devica mog naroda razorena velikim razaranjem. Jako je ranjena.
024	JER	014	018	Ako odem u polje – tamo mačem poklani! Ako odem u grad – tamo od gladi bolesni! I prorok i sveštenik tumaraju zemljom i ništa ne shvataju.’“
024	JER	014	019	Zar si Judu sasvim odbacio? Da li ti je Sion duši mrzak? Zašto si nas udario i nema nam ozdravljenja? Nadali smo se miru – a ničeg dobroga; i vremenu ozdravljenja – a ono strava!
024	JER	014	020	Gospode, mi smo svesni naše opakosti i krivice naših predaka, jer smo ti zgrešili.
024	JER	014	021	Ne prezri nas zbog svog imena! Ne ponizi presto svoje slave. Seti se svog saveza sa nama i nemoj ga raskinuti.
024	JER	014	022	Da li neki od idola drugih naroda šalju kišu? A nebesa zar daju pljuskove? Zar nisi to ti, Gospode naš Bože? Ti sve to činiš i mi te željno iščekujemo.
024	JER	015	001	Gospod mi je rekao: „Ako bi Mojsije i Samuilo stali pred mene ne bi se moja duša priklonila ovom narodu. Oteraj ih od mene! Neka idu.
024	JER	015	002	A ako ti kažu:’A gde da idemo?’, ti im odgovori:’Ovako kaže Gospod: U smrt, ko je za smrt; pod mač, ko je za mač; u glad, ko je za glad; u izgnanstvo, ko je za izgnanstvo.’
024	JER	015	003	Navaliću na njih četiri stvari – govori Gospod – mač što ubija, pse što trgaju, ptice nebeske i zveri zemaljske što proždiru i tamane.
024	JER	015	004	Učiniću ih prizorom grozote za sva carstva sveta zbog Judinog cara Manasije, sina Jezekijinog, zbog onog što je uradio u Jerusalimu.
024	JER	015	005	O, Jerusalime, ko će da ti se smiluje?! Ko će da te požali i ko da ti svrati i upita te za zdravlje?
024	JER	015	006	Ti si mene napustio – govori Gospod – ustuknuo si, a ja ću zamahnuti rukom na tebe i razoriću te. Umorilo me je da ti popuštam.
024	JER	015	007	Razvejaću ih vilama na vratima zemlje. Pobiću decu mom narodu, satrću ih jer se ne kaju zbog svojih puteva.
024	JER	015	008	Više nego morskog peska biće preda mnom udovica, majki mladića protiv kojih ću dovesti zatirača usred dana. Učiniću da se iznenada na njih strovale muka i užas.
024	JER	015	009	Klonula je ona što je sedmoro rodila, dah je ispustila, sunce joj je zašlo još za dana. Posramljena je, zacrvenela se, a njihov ostatak ću dati maču njihovih neprijatelja – govori Gospod.“
024	JER	015	010	Kuku majko, što si me rodila! Čovek sam nesloge, čovek oko kog se gloži cela zemlja! Nitʼ sam pozajmljivao, nitʼ su mi pozajmljivali, a svaki me proklinje.
024	JER	015	011	Gospod odgovori: „Oslobodiću te zaista za tvoje dobro. Zaista ću dati da te neprijatelj moli u vreme pogroma i u vreme nevolje.
024	JER	015	012	Slomi li ko gvožđe, gvožđe sa severa i bronzu?
024	JER	015	013	Tvoja dobra i imanja tvoja dajem kao plen, u bescenje, za sve tvoje grehe po svim tvojim granicama.
024	JER	015	014	Predaću te neprijateljima tvojim u zemlji koju ne znaš, da im služiš; jer moj gnev je vatru zapalio i protiv tebe ona bukti.“
024	JER	015	015	O, Gospode, ti znaš, ti me se seti. Seti me se i osveti se za mene onima što me kinje. Ne daj da me zbriše sporost tvoga gneva. Ti znaš da za tebe trpim ruglo.
024	JER	015	016	Tvoje reči su se našle i ja sam ih pojeo! Tvoje reči su postale radost i veselje mome srcu! Jer, tvoje je ime prizvano na mene, o, Gospode, Bože nad vojskama!
024	JER	015	017	Ja ne sedim u društvu veseljaka i ne veselim se. Sedim sam, baš zbog ruke tvoje, jer si me jarošću preplavio.
024	JER	015	018	Zašto mome bolu nema kraja? Zašto mojoj rani nema leka, što odbija da bude izlečena? A ti si mi stvarno kao potok nepostojan, voda što presuši.
024	JER	015	019	I zato ovako kaže Gospod: „Ako se vratiš, izlečiću te i preda mnom ćeš stajati. I ako razdvojiš vredno od bezvrednog bićeš kao moja usta. I oni će se okretati tebi ali ti ne smeš da se okrećeš k njima.
024	JER	015	020	Napraviću od tebe utvrđeni bronzani zid za narod ovaj. Boriće se protiv tebe, ali te neće nadvladati. Jer ja sam s tobom da te spasem i izbavljam – govori Gospod.
024	JER	015	021	Izbaviću te iz ruku zlikovaca! Iz šaka svirepih otkupiću te!“
024	JER	016	001	Došla mi je reč od Gospoda i poručila:
024	JER	016	002	„Ne ženi se! Sinove i ćerke ne podiži na ovom mestu.
024	JER	016	003	Jer evo šta kaže Gospod za sinove i ćerke rođene na ovom mestu, za majke što ih rađaju i za očeve njihove od kojih se rađaju u ovoj zemlji:
024	JER	016	004	Pomreće od smrtonosnih zaraza, neoplakani i nesahranjeni biće gnojivo povrh zemlje. Dokrajčiće ih mač i glad, a leševi njihovi će biti hrana pticama nebeskim i zemaljskim zverima.
024	JER	016	005	Jer ovako kaže Gospod: ne ulazi u kuću ožalošćenih i ne idi da naričeš. Ne pokazuj da ti ih je žao jer sam uzeo svoj mir i milost i milosrđe od njih, od naroda ovog – govori Gospod.
024	JER	016	006	Pomreće i veliki i mali u ovoj zemlji. Neće ih sahraniti, neće žaliti za njima, niko se neće rezati i niko brijati glavu za njima.
024	JER	016	007	Neće im udeliti hleb, ožalošćenog za pokojnikom neće utešiti, neće im dati da piju iz čaše utehe za ocem i majkom.
024	JER	016	008	I ne ulazi u kuću gde je veselje, da sa njima sediš, da jedeš i piješ!
024	JER	016	009	Jer ovako kaže Gospod nad vojskama, Bog Izrailjev: evo, na vaše ću oči, još za vaše vreme, baš na ovom mestu da ućutkam zvuk veselja, ciku radovanja i povik mladoženje i neveste.
024	JER	016	010	A kada najaviš ovom narodu sve ove reči, oni će ti reći:’A zbog čega je Gospod objavio sve ovo veliko zlo protiv nas? Koja je naša krivica? Koji je naš greh kojim smo zgrešili Gospodu Bogu našem?’
024	JER	016	011	Ti im odgovori:’Zato što su me napustili vaši preci – govori Gospod – išli su za drugim bogovima, služili im i klanjali im se. A mene su napustili i moj Zakon nisu držali.
024	JER	016	012	A vi ste još gora zla počinili nego oni! Eto, svako živi po samovolji svog zlog srca i ne sluša me.
024	JER	016	013	Isteraću vas zato iz ove zemlje u zemlju koju niste znali ni vi ni vaši preci. Služićete drugim bogovima i noću i danju, a ja vam se neću sažaliti.’
024	JER	016	014	Zato dolaze dani – govori Gospod – kad se više neće govoriti:’Živ bio Gospod koji je izveo izrailjski narod iz egipatske zemlje!’
024	JER	016	015	Nego:’Živ bio Gospod koji je izveo izrailjski narod iz severne zemlje i iz svih zemalja u koje ih je izagnao!’ Jer ja ću ih vratiti u njihovu zemlju koju sam dao njihovim precima.
024	JER	016	016	Evo, poslaću mnogo ribara – govori Gospod – da ih love. A nakon toga poslaću mnoge lovce da ih love po svakoj planini, po svakom brdu i u raselinama stena.
024	JER	016	017	Jer moj je pogled nad svim njihovim putevima. Oni nisu sakriveni preda mnom, a ni krivice njihove nisu sakrivene od mojih očiju.
024	JER	016	018	Prvo ću dvostruko da namirim njihove krivice i njihove grehe jer su moju zemlju oskrnavili leševima njihovih gadosti, njihovim gnusnostima su ispunili moje nasledstvo.“
024	JER	016	019	O, Gospode, snago moja i tvrđavo moja! Utočište moje u danu nevolje. K tebi će doći narodi sa krajeva sveta pa će reći: „Stvarno su naši preci imali lažne bogove, ništavila, i u njima baš nikakve koristi nije bilo!
024	JER	016	020	Hoće li čovek da za sebe pravi bogove, a oni nisu Bog?“
024	JER	016	021	„Zato ću, evo, ja sada da im obznanim, da im obznanim svoju moćnu ruku, pa će znati da je moje ime Gospod!
024	JER	017	001	Judin je greh zapisan gvozdenim perom, urezan dijamantskim šiljkom na ploču njihovog srca i na rogove vaših žrtvenika.
024	JER	017	002	Deca njihova razmišljaju o njihovim žrtvenicima i Aštartinim stupovima, pod zelenim drvećem na visokim brdima.
024	JER	017	003	A ti što se penješ na planinu u polju: tvoje dobro i sva imanja tvoja dajem kao plen, i tvoje uzvišice za greh po svim tvojim granicama.
024	JER	017	004	I ti sam ćeš da izgubiš nasledstvo koje sam ti dao. Učiniću da robuješ svojim neprijateljima u zemlji koju ne znaš, jer si zapalio vatru moga gneva i doveka ona bukti.“
024	JER	017	005	Ovako kaže Gospod: „Proklet je čovek u čoveka što se uzda, snagu svoju što u telu traži, a od Gospoda okreće srce svoje!
024	JER	017	006	Biće kao grm u pustinji što i ne zna kad mu dobro dođe. Tavoriće u bezvodnoj pustari, u slatini gde niko ne živi.
024	JER	017	007	Blagosloven je čovek što se uzda u Gospoda i kome je Gospod uzdanica!
024	JER	017	008	On će biti kao drvo posađeno pored voda, što korenje pruža ka živome toku. Pripeka kad dođe, ono se ne boji; lišće mu zeleno kroz godinu celu. Od suše ne strepi, ploda uvek ima.
024	JER	017	009	Srce je varljivo više od sveg drugog. Nepopravljivo je, i ko će ga znati!
024	JER	017	010	Ja, Gospod, ispitujem srce, nutrinu proveravam; pa svakome dajem po njegovom putu, a i prema plodu od njegovih dela.
024	JER	017	011	Kao jarebica što se leže, ali ne izleže, onaj je što blago nepošteno zgrće: na pola mu života blaga više nema, a on na svome kraju ispada budala.“
024	JER	017	012	Presto slave od davnina uzvišen, mesto je našeg Svetilišta.
024	JER	017	013	Nado Izrailjeva, Gospode, postideće se svi koji te ostave. Oni koji su se okrenuli od mene u prašinu biće upisani, jer su ostavili Gospoda, izvor svežih voda.
024	JER	017	014	Izleči me, Gospode, da budem izlečen! Spasi me da i spasen budem, jer si ti moja slava!
024	JER	017	015	Gle njih, govore mi: „Gde je reč Gospodnja? Hajde, nek se zbude!“
024	JER	017	016	Ja se nisam ustezao da ti pastir budem, da za tobom idem. Priželjkivao ti nisam taj dan nesnosni. I ti znaš šta su moje usne rekle u prisustvu tvome.
024	JER	017	017	Ne budi mi ti na užas, jer si moje utočište u danu propasti!
024	JER	017	018	Nek se stide moji gonitelji, a ne ja da se stidim. Neka oni budu zaplašeni, a ne ja da zaplašen budem. Sruči na njih dan propasti i slomi ih dvaput jačim slomom.
024	JER	017	019	Gospod mi je ovako rekao: „Idi i stani na Vrata sinova naroda, kroz koja ulaze Judini carevi i kroz koja izlaze, i na sva vrata Jerusalima.
024	JER	017	020	Reci im:’Čujte reč Gospodnju, o, carevi Judini i sva Judo i svi stanovnici Jerusalima koji ulazite kroz ova vrata!
024	JER	017	021	Ovako kaže Gospod: čuvajte živote svoje pa ne nosite robu u subotu i ne unosite je na jerusalimska vrata.
024	JER	017	022	Ni iz svojih kuća ne iznosite robu u subotu i ne radite nikakvog posla. Posvetite subotu kao što sam zapovedio vašim precima.
024	JER	017	023	Ali oni nisu poslušali i nisu prignuli svoje uho. Tvrdoglavi su postali, nisu slušali i nisu prihvatili karanje.
024	JER	017	024	Ali, budete li me pažljivo slušali – govori Gospod – i subotom ne budete nosili robu kroz gradska vrata, već posvetite subotu i ne radite nikakav posao:
024	JER	017	025	tada će na gradska vrata ulaziti carevi i knezovi, koji sede na prestolu Davidovom, na bojnim kolima i na konjima – oni, njihovi glavari, svi Judejci i svi stanovnici Jerusalima. A grad će ovaj ostati doveka.
024	JER	017	026	I doći će iz Judinih gradova, svi što su oko Jerusalima, iz Venijaminove zemlje, iz ravnice, sa brda i iz Negeva oni što donose svespalnice, žrtve, žitne žrtve i tamjan, i oni što donose zahvalnice u Dom Gospodnji.
024	JER	017	027	Ali ako me ne poslušate – da posvetite subotu, da ne nosite robu i prolazite kroz jerusalimska vrata u subotu – zapaliću vatru na njegovim vratima da proguta dvorove Jerusalima, i neće se ugasiti.’“
024	JER	018	001	Reč od Gospoda je došla Jeremiji:
024	JER	018	002	„Ustani i siđi u grnčarevu kuću. Tamo ću ti reći svoje reči.“
024	JER	018	003	Otišao sam u grnčarevu kuću, a tamo, on radi nešto na grnčarskom točku.
024	JER	018	004	A posuda od gline, koju je grnčar vajao rukama se pokvarila. I on ju je vratio, pa je oblikovao drugu posudu, baš kakvu je želeo da napravi.
024	JER	018	005	Došla mi je reč Gospodnja i rekla:
024	JER	018	006	„Dome Izrailjev! Zar ja ne mogu da uradim sa vama kao ovaj grnčar? – govori Gospod. Evo, poput gline u rukama grnčara, i vi ste u mojim rukama, dome Izrailjev!
024	JER	018	007	U času kad objavim narodu i carstvu da ću da ih iščupam, srušim i razorim;
024	JER	018	008	a taj se narod odvrati od svog zla za koje sam govorio, ja ću se sažaliti zbog propasti koju sam naumio da im nanesem.
024	JER	018	009	Ili u času kad objavim narodu i carstvu da ću da ih gradim i sadim;
024	JER	018	010	a oni na moje oči čine zlo i ne slušaju moj glas, ja ću da odustanem od dobra koje sam naumio da im učinim.
024	JER	018	011	Zato sad reci svima u Judi i svim stanovnicima Jerusalima:’Ovako kaže Gospod: evo, vajam propast na vas, protiv vas zamisao smišljam. Nek se svako vrati sa svog puta zloga, molim vas. Neka popravi i svoje puteve i dela svoja.’
024	JER	018	012	A oni će reći:’Ništa od toga! Živećemo po mislima svojim i svako će da postupa samovoljno po zlobi svog srca!’“
024	JER	018	013	Zato ovako kaže Gospod: „Raspitaj se među narodima je li iko ikad čuo za ovako nešto, nečuveno strašno što je učinila devica izrailjska?!
024	JER	018	014	Da li kopni sneg sa kamenitih livanskih strmina, presuše li hladne vode tuđinskih brzaka?
024	JER	018	015	A moj je narod mene zaboravio! Ništavilu kade, koje ih je i saplelo na njihovim putevima, na starim tragovima, da slede staze puta nenasutog;
024	JER	018	016	da zemlju svoju opustoše, pa da doveka zviždi svako ko pored nje prođe, pa da se užasne i da klima glavom.
024	JER	018	017	Kao istočni vetar ću ih rasejati pred neprijateljem. Gledaću im leđa, a ne lice, u dan njihove propasti.“
024	JER	018	018	A oni su rekli: „Hajde da zaveru skujemo protiv Jeremije! Jer neće nestati pouka sveštenika, savet mudrog i poruka proroka. Hajde da ga oklevećemo i da ne marimo na njegove reči!“
024	JER	018	019	Ali ti za mene mari, Gospode, i poslušaj viku mojih krvnika!
024	JER	018	020	Dobro li se zlom odužuje? A meni su jamu iskopali! Ti se seti kada sam pred tobom stajao i dobro za njih tražio: da okreneš svoj gnev od njih.
024	JER	018	021	Neka im deca gladuju! U bitkama na mač nek nalete. Nek im žene ojalove, udovice budu. Muževe njihove neka smrt pokosi, a mladiće nek im mač satre u boju.
024	JER	018	022	Nek se čuje naricanje iz njihovih kuća, jer ćeš na njih iznenada dovesti pljačkaše. Jer su jamu iskopali da me zarobe, i sakrili zamke ispred mojih nogu.
024	JER	018	023	Ali ti, Gospode, znaš šta su protiv mene naumili – da me ubiju. Ne pokrivaj im krivicu i njihov greh ne briši pred sobom, nek se zbog njih sruše tu pred tobom; pa se s njima obračunaj u dan gneva svoga.
024	JER	019	001	Ovako kaže Gospod: „Idi sa nekoliko narodnih starešina i sa nekoliko starešina svešteničkih, pa od grnčara kupi zemljani vrč.
024	JER	019	002	Pođi u dolinu Ven-Enom, pred Grnčareva vrata i tamo objavi reči što ću ti ih reći.
024	JER	019	003	Reci:’Čujte reč Gospodnju, carevi Jude i stanovnici Jerusalima! Ovako kaže Gospod nad vojskama, Bog Izrailjev: evo donosim propast na mesto ovo! Odzvanjaće u ušima svakom ko za to čuje.
024	JER	019	004	Jer su me ostavili, ovo mesto učinili tuđim i u njemu kadili drugim bogovima – a za njih nisu znali ni oni, ni njihovi preci, ni carevi Jude – jer su ispunili mesto ovo krvlju nedužnih.
024	JER	019	005	Podigli su uzvišice Valima da spaljuju svoju decu vatrom, da žrtvuju Valu. A ja im to nisam zapovedio, nisam im govorio i na to pomislio nisam!
024	JER	019	006	Zato, evo dolaze dani – govori Gospod – kada se ovo mesto više neće zvati’Tofet’ i’dolina Ven-Enom’, nego’Dolina klanja’.
024	JER	019	007	Ja ću da osujetim naum Jude i Jerusalima na mestu ovom. Srušiću ih mačem pred njihovim neprijateljima. Rukom onih što im rade o glavi leševe ću njihove da dam pticama nebeskim i zverima zemaljskim.
024	JER	019	008	Od ovog ću grada pustoš i ruglo da načinim. Svako ko pored njega prođe užasnut će biti i zviždaće zbog svih rana njegovih.
024	JER	019	009	Primoraću ih da jedu meso svojih sinova i meso ćerki svojih. I svako će jesti meso bližnjeg svoga, ješće pod opsadom i nevoljom kojom će ih pritisnuti njihovi neprijatelji i oni što im o glavi rade.’
024	JER	019	010	A onda razbij vrč na oči onih ljudi što su s tobom pošli,
024	JER	019	011	pa im onda reci:’Ovako kaže Gospod nad vojskama: ovako ću da razbijem ovaj narod i ovaj grad, kao što se razbija grnčareva posuda što se više popraviti ne da. A u Tofetu će se ljudi sahranjivati jer nema više mesta za pogreb.
024	JER	019	012	To ću da učinim mestu ovom – govori Gospod – i njegovim stanovnicima. Ovaj ću grad učiniti poput Tofeta.
024	JER	019	013	Jerusalimske kuće i kuće careva Jude će biti kao Tofet, nečisto mesto, baš sve kuće gde su kadili sa njihovih krovova svoj vojsci nebeskoj i izlivali žrtvu izlivnicu drugim bogovima.’“
024	JER	019	014	Jeremija se vratio iz Tofeta gde ga je Gospod poslao da prorokuje. Onda je stao u dvorište Doma Gospodnjeg i rekao svem narodu:
024	JER	019	015	„Ovako kaže Gospod nad vojskama, Bog Izrailjev:’Evo, ovom gradu i svim okolnim gradovima donosim propast koju sam vam najavio, jer su tvrdoglavi i ne slušaju moje reči!’“
024	JER	020	001	A Pashor – Imirov sin, sveštenik i glavni nadglednik u Domu Gospodnjem – je čuo kako Jeremija prorokuje sve te reči.
024	JER	020	002	Tada je Pashor udario proroka Jeremiju i bacio ga u okove, u tamnicu kod gornjih Venijaminovih vrata, gde je Dom Gospodnji.
024	JER	020	003	Sutradan je Pashor doveo Jeremiju iz tamnice, a Jeremija mu je rekao: „Neće te više Gospod zvati’Pashor!’ Ime će ti biti Magor-Misaviv.
024	JER	020	004	Jer ovako kaže Gospod:’Evo, od tebe ću užas da napravim i za tebe samog i za sve prijatelje tvoje! Pašće svi oni od mača njihovih neprijatelja, a ti ćeš sve to gledati. I svu ću Judu dati u ruke cara vavilonskog. On će da ih odvede u izgnanstvo, u Vavilon, i pobiće ih mačem.
024	JER	020	005	Daću sve bogatstvo ovog grada, sav njegov trud, sve njegove dragocenosti, sve imanje careva Judinih u ruke njihovih neprijatelja. Oni će to opleniti, pokupiti i odneti u Vavilon.
024	JER	020	006	A ti ćeš, Pashore, i svi domaći tvoji otići u izgnanstvo, u Vavilon. Tamo ćeš otići i umrećeš tamo. Tamo će da sahrane i tebe i sve tvoje prijatelje kojima si prorokovao laž.’“
024	JER	020	007	Zaveo si me, o, Gospode, i ja sam zaveden! Nadjačao si me i nadvladao me. Svako mi se ruga, celodnevna sam im i priča i podsmeh.
024	JER	020	008	Kad god govorim, ja vapim. „Nasilje i pustoš“vičem! A Gospodnja reč mi je postala ruglo i celodnevni cerek.
024	JER	020	009	A rekao sam: „Ne spominjem ga više! Više ne govorim u njegovo ime!“Ali u srcu mi je bilo kao vatra, kao plamen stešnjen u kostima. Iznurilo me je i više nisam mogao da se suzdržavam.
024	JER	020	010	Čujem šapat mnogih oko mene i užas je svuda unaokolo: „Odajte ga! Hajde da ga odamo!“Sada svako s kim sam bio u miru vreba na moj pad: „Možda se i da zavesti, pa ćemo ga nadvladati i osvetićemo mu se!“
024	JER	020	011	A Gospod je sa mnom kao ratnik svirep. Zato će da posrnu gonitelji moji, ništa mi ne mogu! Posramiće se silno jer neće uspeti, za nezaborav večni biće njihova sramota.
024	JER	020	012	O, Gospode nad vojskama, koji pravednika ispituješ, koji vidiš i nutrinu i srce; nek nad njima i ja vidim tu osvetu tvoju, jer parnicu svoju ja sam izložio tebi.
024	JER	020	013	Pevajte Gospodu! Slavite Gospoda jer iz zlikovačkih ruku dušu ubogog izbavlja!
024	JER	020	014	Proklet da je dan kad sam se rodio! Ne bio blagosloven dan kad me majka rodi!
024	JER	020	015	A i nek je proklet čovek što mom ocu blagovesti – „Muško je! Sin ti se rodio!“– i tako ga silno obradovao.
024	JER	020	016	Nek taj čovek bude poput gradova što je Gospod satro, na koje se smilovao nije. Neka jutrom naricanje sluša, a u podne poklič od ratnika.
024	JER	020	017	Što me ne usmrti u materici i zašto mi moja majka grob nije postala! Što za veke vekova ne osta utroba joj trudna!
024	JER	020	018	Zašto sam izašao iz materice, muku i tugu da gledam, moji dani u sramoti da dođu svom kraju.
024	JER	021	001	Ovo je reč koja je došla Jeremiji od Gospoda, kada mu je car Sedekija poslao Malhijinog sina Pashora i sveštenika Sofoniju, Masijinog sina, s porukom:
024	JER	021	002	„Molimo te, pitaj Gospoda za nas! Vavilonski car Navuhodonosor ratuje protiv nas, pa da nam možda Gospod učini jedno od svojih čudesa, da ovaj ode od nas.“
024	JER	021	003	Jeremija im je odgovorio: „Ovo recite Sedekiji:
024	JER	021	004	’Ovako kaže Gospod, Bog Izrailja: evo, to oružje ratno što ti je u rukama – to s kojim se boriš protiv vavilonskog cara i Haldejaca koji te opkoljavaju oko zidina – ja povlačim i okupljam nasred grada ovog.
024	JER	021	005	I ja ću da se borim protiv vas rukom ispruženom, rukom moćnom, u velikom gnevu, jarosti i srdnji.
024	JER	021	006	Pobiću stanovnike ovog grada, i ljude i životinje. Pomreće od velike zaraze.
024	JER	021	007	A posle toga – govori Gospod – daću Sedekiju, cara Judinog, njegove sluge, narod i one koji preostanu u gradu od zaraze, mača i gladi, u ruke vavilonskog cara Navuhodonosora i u ruke onih koji im rade o glavi. On će ih pobiti mačem i neće ih poštedeti, neće im se smilovati i sažaliti.’
024	JER	021	008	Reci ovom narodu:’Ovako kaže Gospod: evo, stavljam pred tebe put života i put smrti.
024	JER	021	009	Ko god ostane u ovom gradu umreće od mača, gladi i pomora. Ko god ode i preda se Haldejcima što vas opsedaju, preživeće i plen će mu biti tek to što je živ.
024	JER	021	010	Jer sam okrenuo svoje lice na grad ovaj da mu se zlo, a ne dobro desi – govori Gospod. Biće predan u ruke vavilonskog cara i on će ga u vatri spaliti!’
024	JER	021	011	A evo Gospodnje reči i za dom Judinog cara:
024	JER	021	012	Dome Davidov, ovako kaže Gospod:’Po pravdi sudite svaki dan, od tlačitelja izbavljajte pokradenog, da se ne bi zbog vaših zlih dela kao vatra obrušio moj gnev i rasplamteo se, a nikog nema da gasi.
024	JER	021	013	Evo, dolazim na tebe, koji u dolini prebivaš kao stena na visoravni – govori Gospod – na vas što kažete: Ma ko će na nas da udari i ko će da dođe u naše utočište?
024	JER	021	014	Sudiću vam prema plodu vaših dela – govori Gospod – šumu ću mu upaliti da plamen proguta sve unaokolo.’“
024	JER	022	001	Gospod je ovako rekao: „Siđi do carevog dvora u Judi i tamo im objavi ovu reč.
024	JER	022	002	Reci:’Čuj Gospodnju reč, care Judin, što sediš na Davidovom prestolu – ti, tvoje sluge i tvoj narod što ulazi na ova vrata!
024	JER	022	003	Ovako kaže Gospod: postupajte pravo i pravedno. Od tlačitelja izbavljajte pokradenog. Došljaka, siroče i udovicu ne zlostavljajte i ne tlačite. Ne prolivajte krv nevinih na ovom mestu!
024	JER	022	004	Jer ako ovo budete predano radili, tada će na vrata dvora ovog ulaziti carevi koji sede na prestolu Davidovom, na bojnim kolima i na konjima – oni, njihove sluge i njihov narod.
024	JER	022	005	A ne budete li poslušali ove reči, sobom se zaklinjem – govori Gospod – ovaj će dvor postati pustoš!’“
024	JER	022	006	Jer ovako kaže Gospod za dvor Judinog cara: „Meni si ti kao Galad i vrh Livana, ali ću te stvarno pretvoriti u pustinju, u gradove raseljene.
024	JER	022	007	Zatirača spremam na tebe, sve do jednog naoružanog! Najbolje će tvoje kedrove poseći i u vatru baciti.
024	JER	022	008	Mnogi će narodi prolaziti pored ovog grada, pa će se međusobno pitati:’Zašto je Gospod postupio ovako sa velikim gradom ovim?’
024	JER	022	009	I odgovoriće:’Zato što su napustili savez Gospoda, Boga svoga, pa su se klanjali drugim bogovima i služili su im.’“
024	JER	022	010	Ne oplakujte mrtvog i ne žalite za njim! Nego gorko jecajte za onim što odlazi, da se više ne vrati i ne vidi svoj rodni kraj.
024	JER	022	011	Ovako kaže Gospod o Salumu, sinu Judinog cara Josije, postavljenom na mesto svog oca Josije i koji je otišao iz ovog mesta: „On se nikada više neće vratiti.
024	JER	022	012	Tamo gde su ga odveli, u izgnanstvo, tamo će i da umre. Ovu zemlju on nikada više neće videti.
024	JER	022	013	Teško onome što kuću nepravedno kući, i odaje gornje, ali ne po pravdi; kome sunarodnik radi bez naknade i koji ne daje trudbeniku platu.
024	JER	022	014	Jer taj kaže:’Sazidaću sebi kuću poveliku i prostrane gornje sobe.’ Otvoriće za sebe prozore, pa kedrom oblaže i crvenim boji.
024	JER	022	015	Zar ti vladaš da bi se kedrovinom razmetao? Zar tvoj otac nije i jeo i pio, zar nije pravedno i pravično radio, pa mu je bilo dobro?
024	JER	022	016	Branio je siromaha i ubogog. I onda je bilo dobro. Ne znači li to poznavati mene? – govori Gospod.
024	JER	022	017	Ali tvoje oči i tvoje srce ne teže ničem sem nepoštenom dobitku i prolivanju krvi nevinoga, da bi tlačio i iznuđivao.“
024	JER	022	018	Ovako kaže Gospod o Joakimu, sinu Judinog cara Josije: „Neće za njim zažaliti:’Jao, brate moj! Jao, sestro!’ Neće za njim zažaliti:’Jao, gospodaru! Jao njegovo veličanstvo!’
024	JER	022	019	Sahraniće ga kao što magarca sahranjuju. Odvući će ga i baciti podalje od vrata Jerusalima.
024	JER	022	020	Popni se na Livan i viči! Na Vasanu glasom zaječi i zaviči sa Avarima, jer su satrveni svi tvoji ljubavnici.
024	JER	022	021	A ja sam ti govorio u tvom blagostanju, a ti si rekao:’Neću da slušam!’ I to ti je bio put još od mladosti tvoje – da ne slušaš moj glas.
024	JER	022	022	Svim tvojim pastirima vetar pastir će da bude, a i tvoji ljubavnici će otići u izgnanstvo. A onda ćeš se baš zastideti i ponižen ćeš biti zbog svih svojih zala.
024	JER	022	023	Ti što sediš na’Livanu’, ugnežden u kedrovinu: kako ćeš stenjati kad te spopadnu trudovi i bol kao porodilju!
024	JER	022	024	Života mi moga – govori Gospod – sve da Jehonija, sin Judinog cara Joakima, bude i pečatni prsten na desnoj ruci mojoj, i odande ću te strgnuti.
024	JER	022	025	Predaću te u ruke onima koji ti o glavi rade, u ruke onih od kojih strepiš, u ruke vavilonskog cara Navuhodonosora i u ruke Haldejaca.
024	JER	022	026	Izbaciću i tebe i majku tvoju koja te rodila u drugu zemlju, tamo gde se niste rodili. I tamo ćete umreti.
024	JER	022	027	A u zemlju u koju im duša žudi da se vrati, vratiti se neće.“
024	JER	022	028	Je li krčag prezren i polupan ovaj čovek Jehonija? Ili je posuda koju niko neće? Zašto su odbačeni i on i njegovo potomstvo, isterani u zemlju koja im je tuđa?
024	JER	022	029	O, zemljo! O, zemljo! O, zemljo, čuj reč Gospodnju!
024	JER	022	030	Ovako kaže Gospod: „Zapiši: ovaj čovek je kao bez poroda i neće napredovati za života svoga. Neće napredovati niko od njegovih potomaka, niko neće sedeti na prestolu Davidovom da bi ponovo vladao Judom.
024	JER	023	001	Teško pastirima što satiru i rasteruju stado moje paše – govori Gospod.
024	JER	023	002	Zato ovako kaže Gospod, Bog Izrailja, pastirima koji napasaju moj narod:’Vi ste stado moje rasterali, vi ste ih raštrkali i niste se pobrinuli za njih! Evo, sada ću ja da se pobrinem za vas zbog vaših zlih dela – govori Gospod.
024	JER	023	003	Sakupiću ostatak svog stada iz svih zemalja u koje sam ih prognao. Vratiću ih na njihovu pašu, pa će biti plodni i množiće se.
024	JER	023	004	Postaviću nad njima pastire koji će ih napasati, pa više neće strahovati i neće biti prestrašeni. Neće se izgubiti – govori Gospod.’
024	JER	023	005	Evo, dolaze dani – govori Gospod – da Davidu podignem pravedni Izdanak. On će da vlada kao car, biće mudar, činiće pravedno i pravično po zemlji.
024	JER	023	006	U njegovo vreme Juda će biti spasena, a Izrailj će spokojno počivati. A ovo će mu biti ime kojim će ga svako zvati:’Gospod, naša pravednost!’
024	JER	023	007	Zato dolaze dani – govori Gospod – kada više neće govoriti:’Živ bio Gospod koji je izveo izrailjski narod iz egipatske zemlje!’
024	JER	023	008	Nego:’Živ bio Gospod koji je izveo potomke doma Izrailjevog i doveo ih iz zemlje severne i iz svih zemalja u koje sam ih izagnao!’ I oni će da prebivaju u svojoj zemlji.“
024	JER	023	009	Zbog proroka je u meni slomljeno srce. Ustreptaše sve kosti moje, postao sam kao pijanica, kao čovek kog je stuklo vino. A sve zbog Gospoda i sve zbog njegovih svetih reči.
024	JER	023	010	Jer sva je zemlja puna preljubnika! Zbog kletve se osušila zemlja, a pašnjaci pustinjski svenuli. Zlo im je postalo životno predanje, a nepravda snaga.
024	JER	023	011	„I prorok i sveštenik su opoganjeni, čak i u svom sam Domu pronašao zla njihova – govori Gospod.
024	JER	023	012	Zato će im put postati klizav, u tamu će biti proterani i tamo će pasti. Jer ja na njih propast nosim, godinu njihove kazne – govori Gospod.
024	JER	023	013	Video sam: proroci Samarije po Valu odurnosti prorokuju, navode moj narod Izrailj da greši.
024	JER	023	014	I među prorocima Jerusalima sam video strahotu. Preljubu čine, žive u laži, rukama zlikovaca snagu daju da se niko ne odvrati od svog zla. Svi su mi postali kao Sodoma, stanovnici tamošnji su mi kao Gomora.“
024	JER	023	015	Zato ovako kaže Gospod nad vojskama o tim prorocima: „Evo, nahraniću ih pelenom i napojiću ih zatrovanom vodom, jer je od proroka Jerusalima po svoj zemlji krenula opoganjenost.“
024	JER	023	016	Zato ovako kaže Gospod nad vojskama: „Ne slušajte reči koje vam proroci prorokuju! Oni vas obmanjuju, govore vam viđenja iz svoga srca, a ne iz usta Gospodnjih!
024	JER	023	017	Uporno govore onima koji me preziru:’Gospod je kazao: mir vam pripada!’ I svakom ko živi po samovolji svog srca kažu:’Neće propast na vas doći!’
024	JER	023	018	A ko je bio na Gospodnjem veću? Ko je video i ko je čuo njegovu reč? Ko je pazio na njegovu reč i poslušao je?
024	JER	023	019	Evo vihora Gospodnjeg što gnevom planu! Kovitla vihor nad glavom zlikovaca, baš kovitla.
024	JER	023	020	Neće se povući gnev Gospodnji dok on ne izvrši, dok ne učini po naumima svog srca. A u poslednjim danima ovo ćete sasvim shvatiti.
024	JER	023	021	Ja nisam poslao te proroke, a oni trče. Ja im nisam govorio, a oni prorokuju.
024	JER	023	022	A da su bili na mom veću, moj bi narod čuo reči moje i oni bi ih odvratili od njihovih zlih puteva i od njihovih zlih dela.
024	JER	023	023	Jesam li ja Bog izbliza – govori Gospod – a nisam Bog izdaleka?
024	JER	023	024	Može li neko da se sakrije na tajnim mestima, a ja da ga ne vidim? – govori Gospod. Ne ispunjavam li ja i nebesa i zemlju? – govori Gospod.
024	JER	023	025	Čuo sam šta govore proroci koji u moje ime prorokuju laž. Oni govore:’Sanjao sam! Sanjao sam!’
024	JER	023	026	Dokle misle to da rade proroci što iz srca laž prorokuju, proroci sa obmanom u srcu;
024	JER	023	027	ti što teraju moj narod da zaboravi moje ime zbog njihovih snova koje jedni drugima prepričavaju? Tako su i njihovi preci zaboravili moje ime zbog Vala.
024	JER	023	028	Prorok koji je sanjao san samo neka priča o njemu, a onaj koji ima moju reč neka je tačno objavi. Jer, šta imaju slama i pšenica?! – govori Gospod.
024	JER	023	029	Nije li moja reč kao oganj – govori Gospod – kao malj što razbija stenu?
024	JER	023	030	Zato ja dolazim na proroke – govori Gospod – što jedan drugom reč moju kradu.
024	JER	023	031	Evo me na proroke – govori Gospod – što jezikom govore:’Gospodnji je ovo govor!’
024	JER	023	032	Evo me na one što proriču lažne snove – govori Gospod – što ih prepričavaju i navode moj narod da greši po njihovim lažima i njihovoj bahatosti. A ja ih nisam poslao i nisam ih ovlastio. Oni su sasvim beskorisni mom narodu – govori Gospod.
024	JER	023	033	A ako te zapita ovaj narod, prorok ili sveštenik, pa ti kažu:’Šta je breme Gospodnje?’, a ti im reci:’Vi ste breme! Odbaciću vas – govori Gospod.’
024	JER	023	034	Proroku i svešteniku i narodu koji kaže:’Breme Gospodnje’, sudiću takvome i njegovom domu.
024	JER	023	035	Ovako neka kaže svako svome bližnjem i svako svome bratu:’Šta je odgovorio Gospod?’ I:’Šta je kazao Gospod?’
024	JER	023	036	Ali breme Gospodnje više ne spominjite! Svakom će čoveku breme biti njegova sopstvena reč, jer ste izvrnuli reči živog Boga, našeg Boga, Gospoda nad vojskama.
024	JER	023	037	Ovako reci proroku:’Šta ti je odgovorio Gospod?’ I:’Šta ti je kazao Gospod?’
024	JER	023	038	A pošto govorite –’Breme Gospodnje’ – zato vam ovako kaže Gospod:’Zato što govorite ovu reč –’Breme Gospodnje’ – a ja sam vam poslao poruku:’Ne smete više da govorite:’Breme Gospodnje’.
024	JER	023	039	Zato, evo me, da vas zaboravim! Sasvim ću da vas zaboravim i napustim i vas i grad koji sam dao vama i vašim precima. Odbaciću vas od svoga lica.
024	JER	023	040	Staviću na vas večno ruglo i večnu sramotu koji se ne zaboravljaju.“
024	JER	024	001	Gle! Gospod mi je pokazao dve kotarice smokava stavljene pred Gospodnji Dom, nakon što je vavilonski car Navuhodonosor odveo u izgnanstvo Jehoniju, sina Judinog cara Joakima i judejske glavare, zajedno sa tesarima i kovačima iz Jerusalima. On ih je sve odveo u Vavilon.
024	JER	024	002	U jednoj su korpi bile veoma dobre smokve, nalik ranim smokvama. U drugoj su bile vrlo loše smokve, nejestive koliko su loše.
024	JER	024	003	I tada mi je Gospod rekao: „Jeremija, šta vidiš?“Odgovorio sam: „Smokve! Ove dobre su baš dobre; i loše smokve, nejestive koliko su loše.“
024	JER	024	004	Tada mi je došla Gospodnja reč i poručila mi:
024	JER	024	005	„Ovako kaže Gospod, Bog Izrailja:’Kakve su ove dobre smokve, takvo dobro smeram Judinim izgnanicima koje sam iz ovog mesta poslao u haldejsku zemlju.
024	JER	024	006	Moje će oči gledati da im dobro bude: da ih vratim u ovu zemlju; da ih gradim, a ne da ih rušim; da ih sadim, a ne da ih čupam.
024	JER	024	007	Daću im srce da me upoznaju, da sam ja Gospod. Oni će biti moj narod, a ja ću im biti Bog jer će mi se vratiti svim srcem svojim.
024	JER	024	008	A kakve su loše smokve, nejestive koliko su loše – jer tako kaže Gospod – tako ću da učinim sa Judinim carem Sedekijom, njegovim glavarima, sa preostalima u Jerusalimu, sa ostatkom ove zemlje i onima što prebivaju u egipatskoj zemlji.
024	JER	024	009	Učiniću ih prizorom grozote za sva carstva sveta, ruglom i podsmehom, porugom i prokletstvom po svim mestima u koja ću ih izagnati.
024	JER	024	010	Poslaću na njih mač, glad i pomor, sve dok se ne zatru sa zemlje koju sam dao i njima i njihovim precima.’“
024	JER	025	001	Reč koja je došla Jeremiji za sav narod Jude, četvrte godine Joakima, sina Judinog cara Josije, što je bila prva godina Navuhodonosora, cara Vavilona;
024	JER	025	002	reč koju je prorok Jeremija objavio svem narodu Jude i svim stanovnicima Jerusalima. Rekao im je:
024	JER	025	003	„Još od trinaeste godine Josije, sina Amonova cara Judinog, pa do danas, evo mi već dvadeset tri godine dolazi reč Gospodnja. Ja sam vam je uporno objavljivao i objavljivao, ali vi niste poslušali.
024	JER	025	004	Gospod vam je slao sve svoje sluge. Uporno vam je slao proroke ali ih niste poslušali, niste prignuli svoje uho da čujete.
024	JER	025	005	A govorili su vam:’Molimo vas, neka se svako vrati sa svog zlog puta i od svojih zlodela! Prebivajte na zemlji koju je Gospod dao vama i vašim precima odvajkada pa doveka.
024	JER	025	006	Ne idite za drugim bogovima da biste im služili i klanjali im se! Ne gnevite me delom svojih ruku i neću vam nauditi.
024	JER	025	007	Ali vi me niste poslušali – govori Gospod – nego ste me gnevili delom svojih ruku sebi na nesreću.’“
024	JER	025	008	Zato ovako kaže Gospod nad vojskama: „Zato što niste slušali moje reči;
024	JER	025	009	evo, ja šaljem i donosim sve rodove sa severa – govori Gospod – i Navuhodonosora, cara Vavilona, moga slugu. Dovešću ih na ovu zemlju, na njene stanovnike i na sve ove okolne narode. Izručiću ih kletom uništenju, pretvoriću ih u pustoš, u ruglo i ruševine večne.
024	JER	025	010	Ugušiću među njima zvuk veselja, ciku radovanja, povik mladoženje i neveste, kloparanje žrvnjeva i svetlost svetiljke.
024	JER	025	011	Zemlju ću ovu pretvoriti u pustoš, u ruševinu, a ovi će narodi služiti sedamdeset godina caru Vavilona.
024	JER	025	012	I kada se navrši sedamdeset godina, kazniću cara Vavilona i onaj narod – govori Gospod – za njihove krivice. A zemlju ću haldejsku da pretvorim u ruševinu večnu.
024	JER	025	013	Pustiću na tu zemlju sve moje reči koje sam protiv nje objavio i sve što je zapisano u ovoj knjizi, što je Jeremija prorokovao svim ovim narodima.
024	JER	025	014	Jer će i njima nametnuti radove mnogi narodi i veliki carevi. Uzvratiću im po njihovim postupcima i prema delu njihovih ruku.“
024	JER	025	015	Jer ovako mi je kazao Gospod, Bog Izrailja: „Uzmi ovu čašu vina jarosti iz moje ruke i napoj njome sve narode kojima te šaljem.
024	JER	025	016	I piće i zateturaće se, kao da nisu pri čistoj pameti zbog mača koji ću među njih da pošaljem.“
024	JER	025	017	Tako sam uzeo čašu iz Gospodnjih ruku i napojio sve narode kojima me je [Gospod] poslao:
024	JER	025	018	Jerusalim, sve gradove Jude i njegove careve, njegove glavare, da postanu pustoš, ruševina, ruglo i prokletstvo, što danas i jesu;
024	JER	025	019	i faraona, cara Egipta, njegove sluge, njegove glavare i sav njegov narod;
024	JER	025	020	i sve koji su mešanog porekla, sve careve zemlje Uz, sve careve filistejske zemlje, Askalon, Gazu, Akaron i ostatak Azota;
024	JER	025	021	i Edom, Moav i narod Amona;
024	JER	025	022	i sve careve Tira, sve careve Sidona i sve careve ostrva sa druge strane mora;
024	JER	025	023	i Dedan, Temu, Vuz i sve sa krajeva zemlje;
024	JER	025	024	i sve arapske careve, sve careve onih u pustinji koji su mešanog porekla;
024	JER	025	025	i sve zimrijske careve, sve elamske careve, sve midijske careve;
024	JER	025	026	i sve careve severa, i one koji su blizu i one koji su daleko, i jedne i druge, sva carstva sveta koja su na licu zemlje. A car sisaški će piti posle njih.
024	JER	025	027	„Reci im:’Ovako kaže Gospod nad vojskama, Bog Izrailja: pijte i opijte se! Izbljujte se pa padnite da ne ustanete, jer ja šaljem mač među vas.’
024	JER	025	028	Ako li odbiju da iz tvoje ruke uzmu čašu da bi pili, ti im reci:’Ovako kaže Gospod nad vojskama: pićete! Zacelo ćete piti!
024	JER	025	029	Jer, evo počinjem da puštam zlo na grad koji je po meni nazvan, a vi da ostanete nekažnjeni? Nećete ostati nekažnjeni! Prizvao sam mač na sve stanovnike zemlje – govori Gospod nad vojskama.’
024	JER	025	030	Ti im prorokuj sve ove reči i reci im:’Gospod će sa visina kao lavić riknuti, iz svog svetog mesta će moćno zavikati. Zaoriće na svoje Prebivalište klicanjem protiv svih stanovnika zemlje, kao onaj koji mulja grožđe.
024	JER	025	031	Ta vika stiže do krajeva zemlje, jer se Gospod spori s narodima. Za sud se on sprema s celim čovečanstvom, a zlikovce je maču prepustio – govori Gospod.’“
024	JER	025	032	Ovako kaže Gospod nad vojskama: „Evo zla što nadire od naroda do naroda! Prolama se velika oluja iz najdaljih zemljinih krajeva.
024	JER	025	033	Poklanih će toga dana od Gospoda biti s kraja na kraj zemlje. Neožaljeni, nesakupljeni i nesahranjeni – takvi će postati – đubrivo povrh zemlje.
024	JER	025	034	Kukajte, pastiri! Zavapite, u prašini se valjajte, vi vladari stada! Sazrelo je vreme i za vaše klanje i za vaše rasejanje, jer ćete prsnuti ko posuda draga.
024	JER	025	035	Za pastire nema utočišta, nema spasa za vladare stada!
024	JER	025	036	Slušaj vapaj pastira i naricanje vladara stada jer Gospod hara njihov pašnjak.
024	JER	025	037	I biće opustošeni mirni pašnjaci zbog Gospodnjeg razjarenog gneva.
024	JER	025	038	Kao lavić on napušta stanište svoje jer je opustošena njihova zemlja od jarosti tlačitelja, od njegovog gneva usplamtelog.“
024	JER	026	001	Na početku vladavine Joakima, sina Judinog cara Josije, došla mi je reč Gospodnja:
024	JER	026	002	„Ovako kaže Gospod: stani u dvorište Doma Gospodnjeg i objavi svim gradovima Jude, onima koji su došli da se poklone u Domu Gospodnjem. Objavi im sve ove reči koje ti zapovedam. Ni reč ne izostavi.
024	JER	026	003	Možda će da slušaju, pa se svako vrati sa svog zlog puta i ja se predomislim zbog propasti koju sam naumio da im nanesem zbog njihovih zlodela.
024	JER	026	004	Reci im ovo:’Ovako kaže Gospod: ako me ne budete slušali – da živite po Zakonu koji sam stavio pred vas,
024	JER	026	005	da slušate reči mojih slugu proroka, koje vam uporno šaljem, a vi ih ne slušate –
024	JER	026	006	ovaj ću Dom učiniti poput Siloma i ovaj grad prokletstvom za sve zemaljske narode.’“
024	JER	026	007	A sveštenici, proroci i sav narod su čuli Jeremijinu objavu, te reči u Gospodnjem Domu.
024	JER	026	008	Tek što je Jeremija završio sa objavom svega što mu je Gospod zapovedio da kaže svem narodu, oni su ga uhvatili – sveštenici, proroci i sav narod. Rekli su: „Jamačno ćeš umreti!
024	JER	026	009	Zašto si prorokovao u Gospodnje ime i rekao da će ovaj Dom postati kao Silom, da će ovaj grad opustošiti od žitelja?!“A sav se narod okupio oko Jeremije u Domu Gospodnjem.
024	JER	026	010	Za ovo su čuli Judini glavari, pa su iz carevog dvora došli u Gospodnji Dom. Seli su na ulaz Novih Gospodnjih vrata.
024	JER	026	011	Sveštenici i proroci su ovako rekli glavarima i svem narodu: „Ovaj čovek je zaslužio smrtnu kaznu jer je prorokovao protiv ovog grada, onako kako ste čuli svojim ušima.“
024	JER	026	012	A Jeremija je uzvratio svim glavarima i svem narodu: „Gospod me je poslao da prorokujem protiv ovog Doma i protiv ovog grada svim rečima koje ste čuli.
024	JER	026	013	Zato popravite svoje puteve i svoja dela! Poslušajte glas Gospoda, svoga Boga, da bi se predomislio za propast koju vam je najavio.
024	JER	026	014	A ja sam, evo, u vašim rukama. Radite sa mnom ono što je po vama dobro i pravo.
024	JER	026	015	Ali jedno sigurno znajte: ako me pogubite, svaljujete nevinu krv na sebe, na ovaj grad i sve njegove stanovnike. Jer, zaista me je Gospod poslao k vama da vam u uši objavim sve ove reči.“
024	JER	026	016	A glavari i sav narod su rekli sveštenicima i prorocima: „Ovaj čovek ne zaslužuje smrt jer nam je govorio u ime Gospoda, našeg Boga.“
024	JER	026	017	Ali podigli su se neki ljudi od starešina zemlje pa su rekli svem narodnom zboru:
024	JER	026	018	„Mihej Morašćanin je prorokovao u vreme Judinog cara Jezekije. Rekao je svem narodu Jude:’Ovako kaže Gospod nad vojskama: Preoran će biti Sion, Jerusalim u ruševine pretvoren, a brdo ovog Doma u zaraslu šumu.’
024	JER	026	019	Pa jesu li ga pogubili Jezekija, car Jude i svi Judejci? Zar se on nije bojao Gospoda i vapio pred licem Gospodnjim, pa je odustao Gospod od zla koje im je najavio? A evo, mi ćemo sebi naneti veliko zlo!“
024	JER	026	020	Ali bio je tu i čovek koji je prorokovao u Gospodnje ime – Urija, sin Semajin iz Kirijat-Jarima. I on je za ovaj grad i za ovu zemlju prorokovao prema Jeremijinim rečima.
024	JER	026	021	Kada su car Joakim, svi njegovi junaci i svi glavari čuli njegove reči, car je odlučio da ga pogubi. Urija je čuo za to, uplašio se i pobegao. Otišao je za Egipat.
024	JER	026	022	Car Joakim je poslao ljude u Egipat. Tamo su, naime, otišli Ahvorov sin Elnatan i još neki s njim.
024	JER	026	023	Oni su doveli Uriju iz Egipta i izveli ga pred cara Joakima koji ga je pogubio mačem. Telo mu je bacio na groblje običnog naroda.
024	JER	026	024	Ali Ahikam, sin Safanov, je čuvao Jeremiju i nije dozvolio da ga predaju narodu i pogube.
024	JER	027	001	Na početku vladavine Sedekije, sina Judinog cara Josije, ova je reč došla Jeremiji od Gospoda:
024	JER	027	002	Ovako mi je rekao Gospod: „Napravi sebi okove i jaram pa ih stavi na vrat.
024	JER	027	003	Onda ih pošalji edomskom caru, moavskom caru, caru Amonaca, tirskom caru i sidonskom caru po glasnicima koji dolaze u Jerusalim Sedekiji, caru Jude.
024	JER	027	004	Zapovedi im da ovako kažu svojim gospodarima:’Ovako kaže Gospod nad vojskama, Bog Izrailja: ovo recite svojim gospodarima:
024	JER	027	005	Ja sam stvorio zemlju, ljude i životinje što su na zemlji, silom svojom velikom i rukom svojom ispruženom, i dajem je kome hoću.
024	JER	027	006	I sada dajem sve ove zemlje u ruke Navuhodonosora, cara Vavilona, moga sluge; daću da mu služe i zveri poljske.
024	JER	027	007	Služiće svi narodi njemu, njegovom sinu i njegovom unuku, dok ne dođe vreme i za njega i za njegovu zemlju, da on služi mnogim narodima i velikim carevima.
024	JER	027	008	A bude li naroda i carstva koji neće da služe njemu – Navuhodonosoru, caru Vavilona – i neće da upregnu vrat u jaram cara Vavilona, ja ću taj narod kazniti mačem, glađu i bolešću, sve dok ih ne zatrem njegovom rukom – govori Gospod.
024	JER	027	009	Zato ne slušajte svoje proroke i svoje vračare, svoje tumače snova, svoje gatare i svoje bajače koji vam govore: nećete vi služiti caru Vavilona!
024	JER	027	010	Jer vam oni laž prorokuju da bi se odvojili od vaše zemlje, da bih vas ja isterao i da biste nastradali.
024	JER	027	011	A narod koji upregne vrat u jaram cara Vavilona i služi mu, ostaviću da počiva u svojoj zemlji – govori Gospod – da je obrađuje i prebiva u njoj.’“
024	JER	027	012	Sve sam ove reči objavio Sedekiji, caru Jude. Baš isto ovako: „Upregnite vratove u jaram cara Vavilona pa služite i njemu i njegovom narodu da biste preživeli.
024	JER	027	013	Zašto da izginete i ti i tvoj narod od mača, gladi i bolesti, onako kako je Gospod objavio za narod koji neće da služi caru Vavilona?
024	JER	027	014	Ne slušajte reči proroka koji vam govore:’Nećete vi služiti caru Vavilona’, jer vam oni laž prorokuju.
024	JER	027	015	Jer ja ih nisam poslao – govori Gospod – oni u moje ime prorokuju laž da bih vas isterao, da biste nastradali i vi i proroci koji vam prorokuju.“
024	JER	027	016	I sveštenicima i svem ovom narodu sam objavio: „Ovako kaže Gospod: ne slušajte reči svojih proroka koji vam prorokuju:’Blago Doma Gospodnjeg uskoro vraćaju iz Vavilona’, jer vam oni prorokuju laž.
024	JER	027	017	Ne slušajte ih! Služite caru Vavilona i preživećete! Zašto da ovaj grad postane ruševina?
024	JER	027	018	Ako su oni proroci i ako je sa njima Gospodnja reč, neka se zauzmu kod Gospoda nad vojskama da ne odnose u Vavilon blago što je preostalo u Domu Gospodnjem, na dvoru cara Jude i u Jerusalimu.
024	JER	027	019	Jer ovako kaže Gospod nad vojskama za stubove, za more, za podnožja i ostatak blaga što je u ovom gradu,
024	JER	027	020	koje nije uzeo Navuhodonosor, car Vavilona, kada je iz Jerusalima u Vavilon odveo u izgnanstvo Jehoniju, sina Judinog cara Joakima i sve plemiće Jude i Jerusalima.
024	JER	027	021	Da, ovako kaže Gospod nad vojskama, Bog Izrailja za blago koje je preostalo u Domu Gospodnjem, na dvoru cara Jude i u Jerusalimu:
024	JER	027	022	’U Vavilon će se odneti i tamo će ostati sve do dana kada ću da se pobrinem za njih – govori Gospod – a onda ću da ih donesem i vratim ih na ovo mesto.’“
024	JER	028	001	Bilo je to iste godine kada je Judin car Sedekija otpočeo vladavinu. Te četvrte godine, petog meseca, naočigled sveštenika i sveg naroda u Domu Gospodnjem, Azurov sin Hananija, prorok iz Gavaona, mi je rekao:
024	JER	028	002	„Ovako kaže Gospod nad vojskama, Bog Izrailja:’Skršiću jaram cara Vavilona!
024	JER	028	003	Za dve godine vraćam na ovo mesto sve stvari Doma Gospodnjeg koje je odavde uzeo vavilonski car Navuhodonosor i odneo ih u Vavilon;
024	JER	028	004	I Jehoniju, sina Judinog cara Joakima, i sve izgnane Judejce koji su otišli za Vavilon ja vraćam na mesto ovo – govori Gospod – jer ja ću da skršim jaram cara Vavilona.’“
024	JER	028	005	A prorok Jeremija je odgovorio proroku Hananiji pred sveštenicima i pred svim narodom, koji su stajali u Domu Gospodnjem:
024	JER	028	006	Jeremija je rekao proroku: „Amin! Tako neka Gospod učini, neka ispuni tvoje reči koje si prorokovao. Neka iz Vavilona u ovo mesto vrati stvari Gospodnjeg Doma i sve izgnane.
024	JER	028	007	Ali, poslušaj ovu reč koju ću objaviti i tebi i svem narodu:
024	JER	028	008	Proroci od davnina, koji su bili i pre mene i pre tebe, prorokovali su mnogim zemljama i velikim carstvima rat, zlo i pomor.
024	JER	028	009	A prorok koji bi prorokovao mir, pa bi se ispunila njegova reč, bio bi prihvaćen kao prorok koga je zaista Gospod poslao.“
024	JER	028	010	Prorok Hananija je tada skinuo jaram sa vrata proroka Jeremije i skršio ga.
024	JER	028	011	I pred celim narodom Hananija je rekao: „Ovako kaže Gospod:’Ovako ću za dve godine sa vrata svih naroda skršiti jaram Navuhodonosora, cara Vavilona.’“A prorok Jeremija je otišao svojim putem.
024	JER	028	012	Reč Gospodnja je došla Jeremiji nakon što je prorok Hananija skršio jaram sa vrata proroka Jeremije:
024	JER	028	013	„Idi i reci Hananiji:’Ovako kaže Gospod: skršio si drveni jaram, ali sada si umesto njega napravio gvozdeni jaram!
024	JER	028	014	Jer ovako kaže Gospod nad vojskama, Bog Izrailja: na vrat svih tih naroda stavljam gvozdeni jaram, da služe Navuhodonosoru, caru Vavilona, i služiće mu, baš kao i zveri poljske koje sam mu dao.’“
024	JER	028	015	Prorok Jeremija je rekao proroku Hananiji: „Slušaj, Hananija: nije te Gospod poslao! Ovaj si narod naveo da se pouzda u laž!
024	JER	028	016	Zato ovako kaže Gospod:’Evo, zbrisaću te sa lica zemlje ove godine. Umrećeš, jer si razglasio pobunu protiv Gospoda.’“
024	JER	028	017	Tako je prorok Hananija umro te godine u sedmom mesecu.
024	JER	029	001	Ovo su reči pisma koje je prorok Jeremija poslao iz Jerusalima ostatku starešina u izgnanstvu, sveštenicima, prorocima i svem narodu koji je iz Jerusalima u Vavilon odveo Navuhodonosor –
024	JER	029	002	nakon odlaska cara Jehonije, carice majke, dvorana, glavara Jude i Jerusalima, zajedno sa tesarima i kovačima iz Jerusalima –
024	JER	029	003	po Safanovom sinu Eleasi i Gemariji, Helkijinom sinu, koje je car Jude Sedekija poslao u Vavilon kod Navuhodonosora, vavilonskog cara. A pisalo je:
024	JER	029	004	Ovako kaže Gospod nad vojskama, Bog Izrailja, svim izgnanicima koje sam iz Jerusalima poslao u izgnanstvo, u Vavilon:
024	JER	029	005	„Gradite kuće i kućite se! Bašte sadite i jedite njihov plod!
024	JER	029	006	Ženite se, rađajte sinove i ćerke. Ženite svoje sinove i svoje ćerke udajite, da i oni izrode sinove i ćerke. Množite se tamo i ne umanjujte se.
024	JER	029	007	Tražite blagostanje gradu u koji sam vas poslao u izgnanstvo. Molite se za njega Gospodu, jer će njegovo blagostanje biti i vaše blagostanje.“
024	JER	029	008	Jer ovako kaže Gospod nad vojskama, Bog Izrailja: „Neka vas ne varaju vaši proroci, koji su među vama i vaši tumači snova. Ne slušajte svoje snove što ih sanjate
024	JER	029	009	jer vam oni prorokuju lažno u moje ime. Ja ih nisam poslao – govori Gospod.“
024	JER	029	010	Ovako kaže Gospod: „Kada se navrši vavilonskih sedamdeset godina, zauzeću se za vas i ostvariću nad vama moju dobru reč. Vratiću vas na ovo mesto.
024	JER	029	011	Jer ja znam naume koje sam za vas osmislio – govori Gospod – dobre naume, a ne loše, da vam dam budućnost punu nade.
024	JER	029	012	A vi ćete me prizivati, dolazićete da mi se molite, a ja ću vas uslišiti.
024	JER	029	013	Tražićete me i pronaći ćete me jer ćete me tražiti svim svojim srcem!
024	JER	029	014	Daću vam da me pronađete – govori Gospod. Vratiću vaše izgnanike i sabraću vas iz svih naroda i svih mesta u koje sam vas izagnao – govori Gospod – i dovešću vas na mesto sa kojeg sam vas i poslao u izgnanstvo.“
024	JER	029	015	Ipak vi govorite: „Gospod nam je u Vavilonu podigao proroke.“
024	JER	029	016	Ali ovako kaže Gospod caru koji sedi na Davidovom prestolu i svem narodu što živi u ovom gradu, tvojim sunarodnicima koji nisu s tobom otišli u izgnanstvo:
024	JER	029	017	Ovako kaže Gospod nad vojskama: „Evo, šaljem na njih mač, glad i pomor. Učiniću da su kao trule smokve, nejestive koliko su loše.
024	JER	029	018	Goniću ih mačem, glađu i pomorom; pretvoriću ih u prizor grozote za sva carstva sveta, u kletvu, u pustoš, u ruglo i podsmeh za sve narode među koje sam ih izagnao.
024	JER	029	019	Jer nisu slušali moje reči – govori Gospod – koje sam im uporno slao i slao po prorocima, svojim slugama. Niste slušali – govori Gospod.
024	JER	029	020	Svi vi, izgnanici, čujte reč Gospodnju koju sam iz Jerusalima poslao u Vavilon:
024	JER	029	021	Ovako kaže Gospod nad vojskama, Bog Izrailja za Kolajinog sina Ahava i za Masijinog sina Sedekiju, za one koji vam u moje ime prorokuju laž: predaću ih u ruke Navuhodonosora, cara Vavilona. A on će da ih pogubi pred vašim očima.
024	JER	029	022	Baš njih će svi izgnani Judejci, koji su u Vavilonu, uzimati za kletvu, kad govore:’Neka ti Gospod učini kao Sedekiji i Ahavu, koje je u vatri spalio vavilonski car!’,
024	JER	029	023	jer su učinili sramotu u Izrailju. Učinili su preljubu sa ženama svojih bližnjih, u moje su ime objavljivali lažnu poruku koju im ja nisam zapovedio. I ja to znam i tome sam svedok – govori Gospod.“
024	JER	029	024	„A Semaji iz Nelama reci:
024	JER	029	025	’Ovako kaže Gospod nad vojskama, Bog Izrailja: zato što si u svoje ime slao pisma svem narodu koji je u Jerusalimu, Masijinom sinu Sofoniji i svim sveštenicima, govoreći:
024	JER	029	026	Gospod te je postavio za sveštenika umesto sveštenika Jodaja, da u Domu Gospodnjem pazite na svakog ludaka koji prorokuje. A ti ga baci u okove, pa mu okuj i vrat.
024	JER	029	027	A zašto onda nisi zapretio Jeremiji Anatoćaninu koji vam prorokuje?
024	JER	029	028	Jer on je nama u Vavilonu poručio: „Zadugo još gradite kuće i kućite se! Bašte sadite i jedite njihov plod.“’“
024	JER	029	029	Sveštenik Sofonija je pročitao ovo pismo proroku Jeremiji.
024	JER	029	030	I reč Gospodnja je došla Jeremiji:
024	JER	029	031	„Pošalji svim izgnanicima poruku:’Gospod kaže za Semaju iz Nelama: zato što vam je Semaja ovako prorokovao – a ja ga nisam poslao, već vas je on naveo da se pouzdate u laž –
024	JER	029	032	zato ovako kaže Gospod: evo, ja ću suditi Semaji iz Nelama i njegovim potomcima. Nikog svog više neće imati živog u ovom narodu i neće videti dobro koje ću da učinim za svoj narod – govori Gospod – jer je pozivao na pobunu protiv Gospoda.’“
024	JER	030	001	Reč koja je Jeremiji došla od Gospoda:
024	JER	030	002	„Ovako kaže Gospod, Bog Izrailja:’Zapiši sebi u knjigu sve reči koje ti objavljujem.
024	JER	030	003	Jer, evo, dolaze dani – govori Gospod – kada ću da vratim iz izgnanstva moj narod, Izrailj i Judu. Gospod kaže: dovešću ih u zemlju koju sam dao njihovim precima i oni će je zaposesti.’“
024	JER	030	004	A ovo je poruka koju je Gospod objavio Izrailju i Judi:
024	JER	030	005	„Ovako kaže Gospod:’Čuli ste strašne, grozne vapaje, a mira nema!’
024	JER	030	006	Raspitajte se i razmotrite: Da li muškarac rađa? Pa kako onda vidim da se svako muško drži za bedra, kao porodilja, da su svima lica izobličena od bledila!
024	JER	030	007	Jao! Velik će biti taj dan i nema takvog. Biće to vreme nevolje za Jakova, ali i od nje će biti spasen.
024	JER	030	008	I toga dana – govori Gospod nad vojskama – slomiću mu jaram s vrata, pokidaću mu okove i neće više služiti tuđincima.
024	JER	030	009	Služiće Gospodu, svome Bogu, i svome caru Davidu koga ću im podignuti.
024	JER	030	010	A ti se ne plaši, slugo moj Jakove – govori Gospod – ne strahuj, Izrailju, jer te ja spasavam izdaleka; iz zemlje njihovog izgnanstva vraćam tvoje potomke. I Jakov će se vratiti, biće spokojan i siguran jer ga niko neće plašiti.
024	JER	030	011	Jer sam ja s tobom – govori Gospod – da te spasem. Ja ću da istrebim sve narode gde sam te rasejao, ali tebe neću da istrebim. Tebe ću pravedno da pokaram i neću te ostaviti nekažnjenog.
024	JER	030	012	Jer ovako kaže Gospod:’Prelom je tvoj neizlečiv i teška je tvoja rana!
024	JER	030	013	Niko te ne brani i za tvoju ranu nema leka što ti zdravlje nosi!
024	JER	030	014	Svi ljubavnici tvoji su te zaboravili i nije ih briga; jer sam te oborio naletom neprijatelja i kaznom okrutnoga zbog tvojih velikih krivica i mnogih greha tvojih.
024	JER	030	015	Zašto plačeš zbog svog loma? Bol je tvoj neizlečiv zbog tvojih velikih krivica i mnogih tvojih greha. A sve to ja sam ti učinio.
024	JER	030	016	I zato će biti progutani svi ti što tebe gutaju. Svi tvoji neprijatelji, baš svi će otići u ropstvo. Oni koji te pljačkaju biće opljačkani, a one koji te plene u plen ću da pretvorim.
024	JER	030	017	Jer ti ja zdravlje donosim i lečim te od svih rana – govori Gospod. Jer, zvali su te’Oterana’,’Sion za koji nikog više nije briga.’
024	JER	030	018	Ovako kaže Gospod:’Evo, vratiću izgnane Jakovljevih šatora i smilovaću se na njihova prebivališta! Obnoviću grad na njegovim ruševinama i dvor će da počiva gde mu je i mesto.
024	JER	030	019	Iz njih će se čuti zahvaljivanje i povik radosnih. Umnožiću ih i neće biti neznatni; učiniću ih časnim i poniženi neće biti.
024	JER	030	020	Njihove će dece biti kao nekad davno, a njihova će zajednica preda mnom biti osnovana. I ja ću da kaznim sve njihove tlačitelje.
024	JER	030	021	Od njega će poteći vladar njihov, njihov će vođa od svojih izaći. Ja ću ga privući i on će mi pristupiti. Jer, ko je taj što bi srcem i pomislio da mi drugačije pristupi – govori Gospod.
024	JER	030	022	I vi ćete biti meni narod a ja vama biću Bog.“
024	JER	030	023	Evo vihora gneva Gospodnjeg! Kovitla vihor nad glavom zlikovaca, baš kovitla.
024	JER	030	024	Gospodnji usplamteli gnev neće uminuti dok ne ispuni i dok ne uradi po naumima svog srca. A to ćete shvatiti u poslednjim danima.
024	JER	031	001	„U one dane – govori Gospod – biću Bog svim rodovima Izrailjevim, a oni će biti moj narod.“
024	JER	031	002	Ovako kaže Gospod: „Narod koji je preživeo mač našao je naklonost u pustinji, kada je Izrailj otišao da nađe svoj počinak.“
024	JER	031	003	Gospod mi se izdaleka objavio: „Ja te volim ljubavlju večnom i zato te milošću privlačim!
024	JER	031	004	Opet ću te sazidati, obnovljena bićeš, o, device izrailjska. Dairama ćeš se opet okititi, igraćeš u kolu s radosnima!
024	JER	031	005	Opet ćeš da sadiš vinograde na brdima Samarije. A oni koji sade, ti će i da jedu.
024	JER	031	006	Jer dolazi dan kada će zvati stražari po Jefremovom gorju:’Ustanite! Idemo Gospodu, našem Bogu na Sion!’“
024	JER	031	007	Ovako kaže Gospod: „Radosno kličite zbog Jakova! Podvriskujte kličući zbog glave naroda! Objavljujte, proslavljajte i govorite:’O, Gospode, spasi svoj narod, ostatak Izrailjev!’
024	JER	031	008	Evo, dovodim ih iz severne zemlje, okupljam ih iz najdaljih zemljinih krajeva. I među njima će biti slepi i hromi, trudnica i porodilja. Baš veliki zbor će se vratiti ovamo.
024	JER	031	009	Doći će s preklinjanjima, dovešću ih dok budu vapili. Vodiću ih na nabujale potoke, na puteve ravne na kojima se neće spotaknuti. Jer ja sam Izrailju otac i Jefrem je moj prvenac.“
024	JER	031	010	„Narodi, čujte reč Gospodnju, javite po dalekim ostrvima i recite:’Onaj koji je raštrkao Izrailj, taj će ga i sakupiti i čuvaće ih kao pastir svoje stado.’
024	JER	031	011	Jer, Gospod je otkupio Jakova, iskupio ga je iz ruku jačega od njega.
024	JER	031	012	A oni će doći na brdo Sion kličući radosno. Likovaće zbog dobra Gospodnjeg, zbog žita i vina, zbog ulja, jaganjaca i teladi. Život će im biti kao vrt zaliven i više nikad neće malaksati.
024	JER	031	013	Devojka će se u kolu radovati zajedno sa mladićima i starcima. Preokrenuću njihovu žalost u radost. Utešiću ih i obradovati ih nakon tuge njihove.
024	JER	031	014	Nasitiću izobiljem duše sveštenika a i moj će narod sit biti od dobara mojih – govori Gospod.“
024	JER	031	015	Ovako kaže Gospod: „U Rami se glas čuje, jecaj i lelek glasni: to Rahilja za decom svojom nariče, i neće da se uteši, jer njih više nema.“
024	JER	031	016	Ovako kaže Gospod: „Grlo stegni da ne plače, ne daj oku da zasuzi! Jer, evo nagrade za delo tvoje – govori Gospod – vratiće se oni iz zemlje neprijatelja.
024	JER	031	017	Za tvoje sutra postoji nada – govori Gospod – vratiće se deca u svoj zavičaj.
024	JER	031	018	Jesam, čuo sam Jefrema što nad sobom žali:’Kaznio si me i bio sam kažnjen kao tele neukroćeno. Povrati me da mogu da se vratim, jer si ti, Gospode, Bog moj!
024	JER	031	019	I kad sam ti se vratio, pokajao sam se; i kad sam poučen bio, tukao sam se u bedra. Sramota me je i ponižen sam jer nosim ruglo svoje mladosti.’
024	JER	031	020	Nije li Jefrem moj dragi sin i dete najmilije? Iako sam često govorio protiv njega, stalno mislim o njemu. Zato mi je za njim ustreptala utroba i stvarno ću da mu se smilujem – govori Gospod.
024	JER	031	021	Postavi sebi putokaze. Stavi sebi znakove i srce usmeri na put, na stazu kojom si išla. Pa se vrati, o, device izrailjska, vrati se ovim svojim gradovima!
024	JER	031	022	Dokle ćeš da tumaraš, o, ćerko odmetnička?! Jer Gospod je stvorio na zemlji nešto novo, kao kad bi žena pristupila muškarcu.“
024	JER	031	023	Ovako kaže Gospod nad vojskama, Bog Izrailja: „Ljudi će opet govoriti ovu izreku u judejskoj zemlji i po njenim gradovima, kad im vratim njihove izgnanike:’Neka te Gospod blagoslovi Prebivalište pravde, svetosti goro!’
024	JER	031	024	Prebivaće Juda i svi njeni gradovi zajedno u njoj, i ratari i oni što idu za stadom.
024	JER	031	025	Napojiću duše malaksale, okrepiću svakog iznemoglog.“
024	JER	031	026	I tada sam se probudio i pogledao: moj je san bio tako sladak.
024	JER	031	027	„Evo, dolaze dani – govori Gospod – kada ću dom Izrailjev i dom Judin zasejati ljudskim semenom i stočnim semenom.
024	JER	031	028	I kao što sam bdeo nad njima da ih čupam, da ih obaram i rušim, da ih razaram i kažnjavam; tako ću da bdim nad njima da ih gradim i da ih sadim – govori Gospod.
024	JER	031	029	U danima onim neće više govoriti:’Očevi su jeli nedozrelo grožđe, ali zato zubi trnu sinovima!’
024	JER	031	030	Ipak, za svoju krivicu svako će da umre; utrnuće zubi svakom koji grožđe nedozrelo jede!
024	JER	031	031	Evo, dolaze dani – govori Gospod – kada ću sklopiti novi savez s narodom izrailjskim i s narodom Judinim.
024	JER	031	032	To neće biti kao kad sam sklopio savez sa njihovim ocima, onoga dana kad sam ih uzeo za ruku i izveo iz Egipta. Ali nisu bili verni mome savezu, a ja sam im bio muž – govori Gospod.
024	JER	031	033	A ovo je savez koji ću sklopiti s narodom izrailjskim nakon tih dana: staviću svoj Zakon u njih same, i upisaću ga u njihova srca. Ja ću biti njihov Bog, a oni će biti moj narod – govori Gospod!
024	JER	031	034	Tada niko neće poučavati svoga sugrađanina ili brata govoreći:’Upoznaj Gospoda’, jer će me poznavati svi od malog do velikog – govori Gospod. Jer oprostiću njihove krivice, i neću se sećati njihovih greha.“
024	JER	031	035	Ovako kaže Gospod koji daje sunce da svetli danju, odredbe mesecu i zvezdama da svetle noću; koji more uzburka i talasi mu ključaju i kome je ime Gospod nad vojskama:
024	JER	031	036	„Ako bi ove odredbe i nestale preda mnom – govori Gospod – prestaće i Izrailjevo potomstvo da bude narod preda mnom doveka.“
024	JER	031	037	Ovako kaže Gospod: „Kada bi mogla da se premere nebesa gornja, i kada bi mogli da se istraže temelji zemljini donji, tako bih i ja mogao da odbacim sve potomke Izrailja zbog svega onoga što su učinili – govori Gospod.
024	JER	031	038	Evo, dolaze dani – govori Gospod – kada će se obnoviti grad za Gospoda, od Ananilove kule pa do Ugaonih vrata.
024	JER	031	039	A uže za merenje će se protegnuti sve do brda Gariv i nazad prema Goahu.
024	JER	031	040	I sva dolina leševa i pepela, sva polja doline Kidron, do ugla Konjskih vrata ka istoku biće sveta Gospodu. Grad nikad više i doveka neće biti razvaljivan i rušen.“
024	JER	032	001	Reč od Gospoda koja je došla Jeremiji desete godine Sedekije, Judinog cara, odnosno osamnaeste godine cara Navuhodonosora.
024	JER	032	002	Tada je vojska cara Vavilona opsedala Jerusalim. Prorok Jeremija je bio zatvoren u dvorištu za stražu, koje je u dvoru Judinog cara.
024	JER	032	003	Kada ga je zatvorio, Judin car Sedekija ga je prekorio: „Zašto prorokuješ govoreći:’Ovako kaže Gospod: evo, predaću ovaj grad u ruke cara Vavilona i on će ga osvojiti;
024	JER	032	004	Sedekija, car Jude neće pobeći iz ruku Haldejaca jer će sigurno biti predat u ruke cara Vavilona, razgovaraće sa njim i srešće ga oči u oči;
024	JER	032	005	car Vavilona će odvesti Sedekiju i tamo će biti dok se ne zauzmem za njega – govori Gospod – jer ako se borite sa Haldejcima nećete pobediti?’“
024	JER	032	006	A Jeremija reče: došla mi je Gospodnja reč i poručila:
024	JER	032	007	„Evo Anameila, sina tvoga strica Saluma. Doći će ti i reći:’Kupi moje polje u Anatotu jer imaš otkupno pravo da ga kupiš.’“
024	JER	032	008	Tako je Anameilo, sin moga strica, došao do mene – kako je Gospod i rekao – u dvorište za stražu i rekao mi: „Molim te, kupi moje polje u Anatotu, na području Venijamina. Ti imaš pravo da ga poseduješ, tvoje je otkupno pravo. Kupi ga!“Znao sam da je ova reč od Gospoda.
024	JER	032	009	Tako sam od Anameila, sina moga strica, kupio polje u Anatotu plativši mu sedamnaest srebrnih šekela.
024	JER	032	010	Napisao sam ugovor, zapečatio ga i pred svedocima mu na terazijama odmerio srebro.
024	JER	032	011	Zatim sam uzeo ugovor o kupovini, onaj zapečaćeni po uslovima i odredbama, kao i nezapečaćeni.
024	JER	032	012	Ugovor o kupovini sam dao Varuhu, sinu Masijinog sina Nirije, pred stričevićem Anameilom i pred svedocima koji su se potpisali na ugovor o prodaji, i pred svim Judejcima koji su sedeli u stražarskom dvorištu.
024	JER	032	013	I pred svima njima sam zapovedio Varuhu:
024	JER	032	014	„Ovako kaže Gospod nad vojskama, Bog Izrailja:’Uzmi ove ugovore – ovaj ugovor o prodaji i zapečaćeni i nezapečaćeni – pa ih stavi u zemljanu posudu. Neka tamo stoje zadugo.’
024	JER	032	015	Jer ovako kaže Gospod nad vojskama, Bog Izrailja:’U ovoj će se zemlji opet kupovati kuće, polja i vinogradi!’“
024	JER	032	016	I kada sam dao ugovor o prodaji Nirijinom sinu Varuhu pomolio sam se Gospodu:
024	JER	032	017	„O, Gospode Bože! Evo, ti si stvorio nebesa snagom svojom velikom i rukom svojom moćnom. Tebi ništa nemoguće nije!
024	JER	032	018	Ti iskazuješ milost hiljadama, uzvraćaš po krivici otaca u nedra njihovih sinova nakon njih. Bog veliki i moćni! Ime mu je Gospod nad vojskama.
024	JER	032	019	Velik si u odlukama i velik u delima. Oči su tvoje otvorene nad svim putevima potomaka ljudi, da svakome uzvratiš po njegovim putevima i prema plodu dela njegovih.
024	JER	032	020	U Egiptu si učinio znakove i čudesa poznata sve do danas i u Izrailju i među ljudima. Stekao si sebi ime, baš kakvo je i danas.
024	JER	032	021	Izveo si svoj narod Izrailj iz Egipta znakovima i čudesima, svojom rukom velikom, svojom rukom moćnom i velikom strahotom.
024	JER	032	022	Dao si im ovu zemlju za koju si se zakleo njihovim precima da ćeš im je dati, zemlju kojom teku mleko i med.
024	JER	032	023	I oni su došli, zaposeli su je i nisu slušali tvoj glas i tvoj Zakon. Nisu živeli po svemu što si im zapovedio da čine, baš ništa od toga. Zato si pustio na njih sva ova zla.
024	JER	032	024	Evo, bedemi se primiču gradu da ga osvoje! Grad će zbog mača, gladi i pomora biti predat u ruke Haldejcima što se protiv njega bore. Kao što vidiš, ostvarilo se sve što si najavio.
024	JER	032	025	A ti si mi rekao, o, Bože Gospode:’Kupi srebrom sebi polje, pa neka svedoci to posvedoče’, a grad je predan u ruke Haldejcima!“
024	JER	032	026	Reč od Gospoda koja je došla Jeremiji:
024	JER	032	027	„Evo, ja sam Gospod Bog celog čovečanstva, pa zar je meni nešto nemoguće?
024	JER	032	028	Zato ovako kaže Gospod: evo, daću ovaj grad u ruke Haldejcima i u ruke Navuhodonosora, cara Vavilona, i on će ga osvojiti.
024	JER	032	029	I doći će Haldejci koji se bore za ovaj grad i zapaliće ga. Spaliće ga ognjem, a posebno kuće na čijim su krovovima kadili Valu i izlivali žrtvu izlivnicu drugim bogovima, da bi me razgnevili.
024	JER	032	030	Jer su Izrailjci i Judejci od svoje mladosti na moje oči činili samo zlo, jer su me Izrailjci samo gnevili svojim postupcima – govori Gospod.
024	JER	032	031	Jer me je ovaj grad terao na gnev i razjarenost od dana kada su ga sazidali do danas. Zato ga uklanjam od sebe
024	JER	032	032	zbog sveg zla naroda Izrailja i naroda Jude koje su počinili da bi me razgnevili i oni, i njihovi carevi, njihovi glavari, njihovi sveštenici, njihovi proroci, svi iz Jude i svi stanovnici Jerusalima.
024	JER	032	033	Okrenuli su mi leđa, a ne lice. Ja sam ih uporno učio, a oni nisu poslušali da bi primili prekor.
024	JER	032	034	Postavili su svoje gadosti u Domu koji je po meni nazvan, da bi ga onečistili.
024	JER	032	035	Sazidali su uzvišice Valu u dolini Ven-Enom, da spaljuju svoje sinove i ćerke u vatri Molohu. A ja to nisam zapovedio, ni pomislio nisam da se takva gadost radi i Juda navodi na greh.
024	JER	032	036	Sada zbog toga kaže Gospod, Bog Izrailja, ovom gradu, za koji govorite da će mačem, glađu i pomorom biti predan u ruke cara Vavilona:
024	JER	032	037	’Evo, sakupiću ih iz svih zemalja u koje sam ih izagnao u svom gnevu, u svojoj jarosti i u svojoj srdnji velikoj. Vratiću ih na ovo mesto i daću im da žive spokojno.
024	JER	032	038	Oni će biti moj narod, a ja ću im biti Bog.
024	JER	032	039	Daću im jedno srce i jedan put, da me se boje doveka za dobro svoje i svoje dece nakon njih.
024	JER	032	040	Sklopiću sa njima večni savez i neću ih napustiti. Činiću im dobro i svoj ću strah staviti u njihova srca da se ne okrenu od mene.
024	JER	032	041	I radovaću se zbog njih dok im činim dobro. Zasadiću ih čvrsto u ovoj zemlji od sveg srca i svom dušom svojom.’
024	JER	032	042	Jer ovako kaže Gospod:’Kao što sam na ovaj narod doveo svu ovu veliku propast, tako ću na njih da dovedem sve dobro koje im obećavam.
024	JER	032	043	Kupovaće polja u ovoj zemlji za koju govorite: „Ovo je pustoš bez ljudi i stoke, dana u ruke Haldejaca!“
024	JER	032	044	Kupovaće polja za novac, sklapaće ugovore i pečatiće ih uz prisustvo svedoka u zemlji Venijaminovoj, u okolini Jerusalima, u gradovima Jude, u gradovima gorja, u svim gradovima ravnice i u svim gradovima Negeva, jer ja ću da vratim njihove izgnanike – govori Gospod.’“
024	JER	033	001	Jeremiji je reč Gospodnja došla po drugi put dok je još uvek bio zatvoren u dvorištu za stražu:
024	JER	033	002	„Ovako kaže Gospod koji je zemlju stvorio, Gospod koji ju je oblikovao i utvrdio – Gospod mu je ime!
024	JER	033	003	’Pozovi me i odazvaću ti se! Objaviću ti nešto veliko i nedokučivo, ono što ne poznaješ.’
024	JER	033	004	Jer ovako kaže Gospod, Bog Izrailja, o kućama ovog grada i o dvorovima careva Jude koji su bili srušeni bedemima i mačem;
024	JER	033	005	i o onima što dolaze da se bore sa Haldejcima, a koji pune kuće leševima svih onih koje sam satro u svom gnevu i u jarosti svojoj, i onih zbog čijih sam opačina sakrio svoje lice od ovog grada:
024	JER	033	006	’Evo, ja ću doneti i lek i ozdravljenje. Izlečiću ih i otkriću im obilje mira i istine.
024	JER	033	007	Vratiću Judine izgnanike i izgnanike Izrailja, obnoviću ih da su kao nekad.
024	JER	033	008	Očistiću ih od svih njihovih krivica kojima su zgrešili protiv mene. Oprostiću im sve njihove krivice kojima su mi zgrešili i protiv mene prestupili.
024	JER	033	009	I u tom imenu će mi biti radost, slava i čast pred narodima zemaljskim koji će čuti za sve dobro koje ću da im uradim. Uplašiće se i uzdrhtaće zbog sveg dobra i sveg blagostanja koje činim za njega.’“
024	JER	033	010	Ovako kaže Gospod: „Na ovom mestu, za koje govorite:’Ovo je pustoš bez ljudi i stoke’, po gradovima Jude i po ulicama Jerusalima, opustošenim od ljudi, bez stanovnika i stoke, opet će se čuti
024	JER	033	011	zvuk veselja, cika radovanja, povik mladoženje i povik neveste, klicanje onih što pozivaju:’Hvalite Gospoda nad vojskama! Dobar je Gospod, jer je milost njegova doveka’ i onih koji donose zahvalnicu u Dom Gospodnji. Jer ja ću da vratim izgnane iz zemlje i biće kao nekad – kaže Gospod.“
024	JER	033	012	Ovako kaže Gospod nad vojskama: „Na ovom mestu, opustošenom od ljudi i stoke, i u svim njegovim gradovima ponovo će biti paše za pastire da na njima odmaraju stada.
024	JER	033	013	U gradovima gorja, u svim gradovima ravnice, u gradovima Negeva, u zemlji Venijaminovoj, u okolini Jerusalima i u svim gradovima Jude prolaziće stada kroz ruke onog što ih broji, kaže Gospod.
024	JER	033	014	Evo, dolaze dani – govori Gospod – kada ću da ostvarim dobru reč koju sam najavio domu Izrailjevom i domu Judinom.
024	JER	033	015	Tih dana i u to vreme daću da izraste Davidov pravedni Izdanak. On će da vlada pravedno i pravično po zemlji.
024	JER	033	016	Tih će dana Juda biti spasena, Jerusalim će prebivati spokojno i svako će ga zvati:’Gospod, naša pravednost!’“
024	JER	033	017	Jer ovako kaže Gospod: „Nikada Davidu neće ponestati naslednika na prestolu doma Izrailjevog!
024	JER	033	018	Sveštenicima Levitima neće ponestati naslednika koji bi preda mnom prinosio svespalnicu, koji bi prinosio kad i žitnu žrtvu i koji bi žrtvovao doveka.“
024	JER	033	019	Reč Gospodnja je došla Jeremiji:
024	JER	033	020	„Ovako kaže Gospod:’Ako bi raskinuli moj savez sa danom i moj savez sa noći, pa više ne bude ni dana ni noći kad im je vreme;
024	JER	033	021	tako bi se isto raskinuo moj savez sa Davidom, slugom mojim, da više nema sina koji bi vladao na njegovom prestolu; i sa sveštenicima Levitima, slugama mojim.
024	JER	033	022	Kao što je vojska nebeska neprebrojiva i pesak morski neizmerljiv, tako ću da uvećam potomke mog sluge Davida i mojih slugu Levita!’“
024	JER	033	023	Reč Gospodnja je došla Jeremiji:
024	JER	033	024	„Zar nisi čuo šta je ovaj narod kazao:’Dva su plemena koja je izabrao Gospod, a onda ih je odbacio?!’ Tako oni preziru moj narod da više pred njima i nisu narod.
024	JER	033	025	Ovako kaže Gospod: da nisam sklopio svoj savez sa danom i noći, i čvrste odredbe sa nebesima i zemljom;
024	JER	033	026	tada bih odbacio i potomke Jakovljeve i mog sluge Davida. Tada ne bih više uzimao nijednog od njegovih potomka da vladaju potomcima Avrahamovim, Isakovim i Jakovljevim. Ali ja ću vratiti njihove izgnanike i smilovaću im se!“
024	JER	034	001	Reč koja je od Gospoda došla Jeremiji kada su se Navuhodonosor, car Vavilona, sva njegova vojska, sva carstva na zemlji kojima je vladao i svi narodi borili protiv Jerusalima i svih okolnih gradova:
024	JER	034	002	„Ovako kaže Gospod, Bog Izrailja: idi i reci Sedekiji, caru Jude. Kaži mu ovo:’Ovako kaže Gospod: evo, daću ovaj grad u ruke cara Vavilona i on će ga spaliti vatrom!
024	JER	034	003	A ti se nećeš izbaviti iz njegovih ruku već ćeš sigurno biti zarobljen. Predaće te u njegove ruke, razgovaraćeš sa carem Vavilona licem u lice i srešćeš ga oči u oči. I otići ćeš u Vavilon.’“
024	JER	034	004	Ali čuj Gospodnju reč, Sedekija, care Judin: ovako ti kaže Gospod: „Neće te smaknuti mačem.
024	JER	034	005	Umrećeš u miru. I kao što su kadili za tvoje očeve, bivše careve – one koji su pre tebe bili – tako će i za tebe kaditi.’Jao, gospodaru!’ – žaliće za tobom – jer sam ja tako obećao, govori Gospod.“
024	JER	034	006	Tako je prorok Jeremija objavio Sedekiji, caru Jude, sve ove reči u Jerusalimu
024	JER	034	007	dok se vojska cara Vavilona borila protiv Jerusalima i svih gradova Jude koji su preostali, to jest Lahisa i Azeke. Naime, jedino su oni preostali od svih Judinih utvrđenih gradova.
024	JER	034	008	Ovo je reč koja je Jeremiji došla od Gospoda nakon što je car Sedekija sklopio savez sa svim narodom preostalim u Jerusalimu i tako im proglasio oslobođenje:
024	JER	034	009	Da svako oslobodi svoju robinju i svoga roba, Jevrejina i Jevrejku, da za njih ne radi nijedan njihov brat Jevrejin.
024	JER	034	010	Poglavari i sav narod su poslušali pa su sklopili savez o puštanju svakog roba i svake robinje, da ne rade više za njih. Tako su poslušali i oslobodili su ih.
024	JER	034	011	Ali nakon toga su se predomislili, pa su vratili i robove i robinje koje su oslobodili od ropstva, i potčinili ih kao robove i robinje.
024	JER	034	012	Tada je reč Gospodnja došla Jeremiji od Gospoda:
024	JER	034	013	„Ovako kaže Gospod, Bog Izrailja:’Ja sam sklopio savez sa vašim precima onog dana kada sam ih izveo iz egipatske zemlje, iz kuće ropstva. Rekao sam im:
024	JER	034	014	„Kada se navrši sedam godina svako neka oslobodi svog brata Jevrejina koji ti se prodao i služio šest godina. Oslobodi ga da ti ne robuje.“I nisu prignuli svoje uho k meni vaši preci. Nisu me poslušali.
024	JER	034	015	A vi ste se danas vratili i na moje oči pravedno postupili. Svako je proglasio slobodnim svog bližnjeg i sklopili ste savez preda mnom u Domu koji je po meni nazvan.
024	JER	034	016	Ali ste se predomislili i oskrnavili moje ime! Svako je vratio svog roba i svako svoju robinju koje ste oslobodili od ropstva po njihovoj volji. Potčinili ste ih da vam budu robovi i robinje.’
024	JER	034	017	Zato govori Gospod:’Niste me poslušali da objavite slobodu, svako svom bratu i svako svom bližnjem. Evo, ja objavljujem vama slobodu – govori Gospod – za mač, pomor i glad! Pretvoriću vas u prizor grozote za sva carstva sveta.
024	JER	034	018	Sa ljudima koji su prekršili moj savez i koji nisu ispunili uslove saveza koji su sklopili preda mnom, učiniću kao sa teletom kada ga raspolute i prođu između polutki.
024	JER	034	019	Poglavare Jude, glavare Jerusalima, dvorane, sveštenike i sav narod zemlje koji je prošao između polutki teleta
024	JER	034	020	predaću u ruke njihovih neprijatelja i u ruke onih koji im rade o glavi. Njihovi će leševi postati hrana nebeskim pticama i zverima zemaljskim.
024	JER	034	021	Sedekiju, cara Jude, i njegove glavare predaću u ruke njihovih neprijatelja, u ruke onih koji im rade o glavi i u ruke vojske cara Vavilona koja se povukla od vas.
024	JER	034	022	Evo, zapovediću – govori Gospod – i vratiću ih na ovaj grad. Napašće ga, osvojiće ga i spaliće ga ognjem. A Judine gradove ću da pretvorim u pustoš bez stanovnika.’“
024	JER	035	001	Reč koja je od Gospoda došla Jeremiji u vreme Joakima, sina Judinog cara Josije:
024	JER	035	002	„Idi u kuću Rihavovih potomaka i razgovaraj s njima. Dovedi ih u Dom Gospodnji, u jednu od odaja, pa im daj da piju vino.“
024	JER	035	003	I ja sam poveo Jazaniju, Jeremijinog sina, i Hovasijinog unuka, njegovu braću, sve njegove sinove i sve iz Rihavovog doma.
024	JER	035	004	Doveo sam ih u Gospodnji Dom, u odaju sinova Anana, sina Božijeg čoveka Igdalija. Ona je bila pored odaje glavara, povrh sobe Salumovog sina Masije, vratara praga.
024	JER	035	005	Onda sam pred sinove Rihavove kuće stavio pehare pune vina i čaše, pa sam im rekao: „Pijte vino.“
024	JER	035	006	Odgovorili su: „Mi ne pijemo vino! Naš praotac Jonadav, Rihavov sin, nam je zapovedio:’Ne pijte vino ni vi ni vaša deca doveka!
024	JER	035	007	Kuće ne gradite, seme ne sejte, vinograde ne sadite i ne posedujte ih. U šatorima prebivajte doveka, da biste živeli mnoge dane na zemlji u kojoj ste došljaci.’
024	JER	035	008	I mi smo poslušali glas Jonadava, sina našeg praoca Rihava u svemu što nam je zapovedio. Zato doveka ne pijemo vino ni mi, ni naše žene, ni naši sinovi, ni naše ćerke.
024	JER	035	009	Kuće ne gradimo da u njima prebivamo, vinograde i polja i seme ne posedujemo,
024	JER	035	010	u šatorima živimo. Poslušali smo i uradili sve kako nam je zapovedio naš praotac Jonadav.
024	JER	035	011	Ali kada je u zemlju došao Navuhodonosor, car Vavilona, rekli smo:’Hajde da se sklonimo u Jerusalim pred vojskom Haldejaca i pred vojskom Aramejaca.’ Tako smo ostali u Jerusalimu.“
024	JER	035	012	A Jeremiji je došla reč od Gospoda:
024	JER	035	013	„Ovako kaže Gospod nad vojskama, Bog Izrailja: idi i reci svakome u Judi i svim stanovnicima Jerusalima:’Zar nećete da prihvatite ukor i poslušate moje reči? – govori Gospod.
024	JER	035	014	Ispunjavaju se reči Rihavovog sina Jonadava, kada je zapovedio svojoj deci da ne piju vino. I nisu pili sve do dana današnjeg. Poslušali su zapovest svog praoca. A ja sam vama uporno govorio i govorio, ali me niste poslušali!
024	JER	035	015	Slao sam vam uporno sve moje sluge proroke i opominjao: neka se svako vrati sa svog zlog puta, popravite svoja dela i ne idite za drugim bogovima da im služite. Tada ćete prebivati u zemlji koju sam dao vama i vašim precima. Ali niste prignuli uho i niste me poslušali!
024	JER	035	016	Sinovi Rihavovog sina Jonadava su poslušali zapovest svog praoca, koju im je naložio. A ovaj narod mene nije poslušao.’
024	JER	035	017	Zato ovako kaže Gospod, Bog nad vojskama, Bog Izrailja:’Evo, na Judu i sve stanovnike Jerusalima dovodim propast koju sam im najavio! Jer sam im govorio – nisu me poslušali; zvao sam ih – nisu se odazvali!’“
024	JER	035	018	Kući Rihavovoj prorok Jeremija je kazao: „Ovako kaže Gospod nad vojskama, Bog Izrailja:’Poslušali ste zapovest svog praoca Jonadava, izvršili ste sve njegove zapovesti i uradili sve kako vam je zapovedio.
024	JER	035	019	Zato ovako kaže Gospod nad vojskama, Bog Izrailja: „Doveka neće nestati čovek iz kuće Rihavovog sina Jonadava koji bi stajao preda mnom!“’“
024	JER	036	001	Četvrte godine Joakima, sina Judinog cara Josije, došla je Jeremiji ova reč od Gospoda:
024	JER	036	002	„Uzmi svitak i zapiši u njega sve reči koje ti objavljujem za Izrailj, za Judu i za sve narode, od dana kada sam ti govorio u Josijino vreme, pa do danas.
024	JER	036	003	Možda će čuti dom Judin za svu propast koju nameravam da im nanesem, pa se svako vrati sa svog zlog puta i ja im oprostim njihovu krivicu i greh njihov.“
024	JER	036	004	Jeremija je pozvao Varuha, Nirijinog sina. Varuh je zapisao na svitak, po Jeremijinom kazivanju, sve Gospodnje reči koje su mu objavljene.
024	JER	036	005	Onda je Jeremija zapovedio Varuhu: „Meni su zabranili i ne mogu da odem u Gospodnji Dom.
024	JER	036	006	Zato ti idi i pročitaj svitak koji si zapisao po mom kazivanju, sve Gospodnje reči. Neka čuje narod u Domu Gospodnjem na dan posta. Neka čuje sva Juda, oni što dolaze iz svojih gradova. Ti im pročitaj.
024	JER	036	007	Možda će njihovo preklinjanje pasti pred Gospoda, pa se svako vrati sa svog zlog puta, jer su veliki gnev i srdnja koje je Gospod objavio protiv ovog naroda.“
024	JER	036	008	Nirijin sin Varuh je uradio kako mu je zapovedio prorok Jeremija, da u Domu Gospodnjem pročita svitak reči Gospodnjih.
024	JER	036	009	A pete godine Joakima, sina Judinog cara Josije, devetog su meseca objavili post pred Gospodom za sav narod u Jerusalimu i za sve koji su iz Judinih gradova došli u Jerusalim.
024	JER	036	010	U odaji Gemarije, sina pisara Safana – u gornjem dvorištu, kod ulaza na Nova vrata Doma Gospodnjeg – Varuh je pred celim narodom pročitao Jeremijinu poruku iz svitka.
024	JER	036	011	A Miheja, sin Gemarije i unuk Safanov, je čuo sve Gospodnje reči iz svitka,
024	JER	036	012	pa je sišao do carevog dvora i do pisareve odaje. I gle, tamo su sedeli svi glavari: pisar Elisama, Semajin sin Delaja, Ahvorov sin Elnatan, Safanov sin Gemarije, Hananijin sin Sedekija i svi glavari.
024	JER	036	013	Miheja im je preneo sve reči koje je čuo dok je Varuh pred narodom čitao svitak.
024	JER	036	014	Na to su glavari poslali Varuhu Judija, Netanijevog sina, Selemijinog unuka i Kušijevog praunuka. Poručili su mu: „Uzmi u ruke svitak koji si čitao pred narodom i dođi.“Nirijin sin Varuh je uzeo svitak u ruke i otišao k njima.
024	JER	036	015	Rekli su mu: „Sedi, molimo te, pa pročitaj i nama da čujemo.“Na to je Varuh i njima pročitao svitak da čuju.
024	JER	036	016	I čim su čuli sve te reči sa strepnjom su pogledali jedan drugog, a Varuhu su rekli: „Javićemo caru o svemu ovome!“
024	JER	036	017	Pitali su Varuha: „Reci nam, molimo te, kako si zabeležio sve ove reči iz njegovih usta?“
024	JER	036	018	Varuh im je odgovorio: „On mi je ustima objavljivao sve ove reči, a ja sam ih mastilom pisao na svitak.“
024	JER	036	019	Poglavari su rekli Varuhu: „Idi, pa se sakrijte i ti i Jeremija! Neka niko ne zna gde ste.“
024	JER	036	020	Zatim su otišli caru u dvorište, a svitak su ostavili u odaji pisara Elisama. Preneli su caru o svim ovim događajima.
024	JER	036	021	Car je poslao Judija da donese svitak i on ga je doneo iz odaje pisara Elisama. Onda je Judije čitao svitak pred carem i pred svim glavarima koji su stajali kraj cara.
024	JER	036	022	Car je sedeo u zimskoj kući. Bio je deveti mesec i pred njim je gorelo ognjište.
024	JER	036	023	I kad bi Judije pročitao tri ili četiri stupca, car bi ih isekao pisarevim perorezom. Bacao ih je u vatru, u ognjište, sve dok sav svitak nije izgoreo u vatri ognjišta.
024	JER	036	024	I nisu se uplašili, nisu razderali svoju odeću ni car ni sve njegove sluge koji su čuli sve ove reči.
024	JER	036	025	Iako su Elnatan, Delaja i Gemarije molili cara da ne spaljuje svitak, on ih nije poslušao.
024	JER	036	026	Car je zapovedio Jerameilu, carevom sinu, Azrilovom sinu Seraji i Avdilovom sinu Selemiji da uhvate i pisara Varuha i proroka Jeremiju. Ali Gospod ih je sakrio.
024	JER	036	027	Jeremiji je došla reč od Gospoda nakon što je car spalio svitak sa porukom koju je prema Jeremijinom kazivanju zapisao Varuh:
024	JER	036	028	„Uzmi drugi svitak i na njemu ponovo zapiši pređašnje reči koje su bile na pređašnjem svitku, koji je spalio Judin car Joakim.
024	JER	036	029	Reci ovako za Joakima, cara Jude:’Gospod ti ovako poručuje: spalio si onaj svitak i rekao: zašto si na njemu zapisao: car Vavilona će sigurno doći i razoriće ovu zemlju, istrebiće iz nje i ljude i stoku?
024	JER	036	030	Zato ovako kaže Gospod o Joakimu, caru Jude: neće imati naslednika na Davidovom prestolu! Njegov će leš biti bačen na dnevnu žegu i noćnu hladnoću.
024	JER	036	031	Kazniću i njega, njegovo potomstvo i njegove sluge za krivice njihove. Na njih, na stanovnike Jerusalima i na svakoga u Judi doneću propast koju sam im najavio, a oni nisu poslušali.’“
024	JER	036	032	Tako je Jeremija uzeo drugi svitak pa ga je dao pisaru Varuhu, Nirijinom sinu. On je na svitku zapisao, po Jeremijinom kazivanju, sve reči svitka koji je u vatri spalio Judin car Joakim. I još je tim rečima dodano mnogo sličnih reči.
024	JER	037	001	Vavilonski car Navuhodonosor je umesto Jehonije, Joakimovog sina, zacario Josijinog sina Sedekiju koji je počeo da vlada u Judinoj zemlji.
024	JER	037	002	Ali ni on, ni njegove sluge, ni sav narod u zemlji nisu poslušali reči koje im je Gospod objavio preko proroka Jeremije.
024	JER	037	003	Car Sedekija je poslao Jeremiji Selemijinog sina Jeuhala i sveštenika Sofoniju, Masijinog sina. Poručio mu je: „Molim te, moli se za nas Gospodu, našem Bogu!“
024	JER	037	004	Jeremija se slobodno kretao u narodu jer ga još uvek nisu bacili u zatvor.
024	JER	037	005	Tada je faraonova vojska nadrla iz Egipta, za šta su čuli Haldejci koji su opsedali Jerusalim. Na tu vest su odstupili od Jerusalima.
024	JER	037	006	Gospodnja reč je došla proroku Jeremiji:
024	JER	037	007	„Ovako kaže Gospod, Bog Izrailja:’Ovako recite Judinom caru koji vas je poslao k meni po pomoć: evo, faraonova vojska koja nadire da ti pomogne vratiće se u svoju zemlju, u Egipat.
024	JER	037	008	A vratiće se i Haldejci pa će napasti ovaj grad, osvojiće ga i spaliti vatrom.’
024	JER	037	009	Ovako kaže Gospod: ne zavaravajte se govoreći:’Haldejci će svakako otići od nas!’, jer neće oni otići.
024	JER	037	010	Jer, sve i da poraziš svu vojsku Haldejaca koja ratuje sa tobom, preživeli među njima – svaki probodeni u svom šatoru – ustaće i vatrom će ovaj grad spaliti.“
024	JER	037	011	A kada se haldejska vojska povukla od Jerusalima zbog faraonove vojske,
024	JER	037	012	i Jeremija je otišao iz Jerusalima u Venijaminov kraj, da tamo primi nasledstvo od rođaka.
024	JER	037	013	Ali dogodilo se da je na Venijaminovim vratima bio zapovednik straže zvani Jeraja. Bio je sin Hananijinog sina Selemije. On je uhvatio proroka Jeremiju optužujući ga: „Ti bi da prebegneš Haldejcima!“
024	JER	037	014	Jeremija mu je odvratio – „To je laž! Ne bežim ja Haldejcima“– ali ga ovaj nije slušao. Jeraja je uhvatio Jeremiju i odvukao ga glavarima.
024	JER	037	015	Poglavari su se razbesneli na Jeremiju, pa su ga tukli i bacili u tamnicu, u kuću pisara Jonatana od koje su napravili zatvor.
024	JER	037	016	Tako je Jeremija dospeo u podrumsku tamnicu, u jamu. Tamo je Jeremija ostao mnogo dana.
024	JER	037	017	Car Sedekija je poslao ljude po njega. Car ga je doveo i potajno ispitivao na dvoru. Pitao ga je: „Javlja li šta Gospod?“Jeremija je odgovorio: „Javlja.“I još: „Bićeš predan u ruke cara Vavilona!“
024	JER	037	018	Jeremija je rekao caru Sedekiji: „Šta sam ja skrivio tebi, tvojim slugama i ovom narodu da me bacite u zatvor?
024	JER	037	019	Gde su sada tvoji proroci koji su vam prorokovali:’Neće car Vavilona da napadne ni tebe ni ovu zemlju?’
024	JER	037	020	I zato me čuj, molim te, care moj gospodaru. Neka se moje preklinjanje izlije pred tebe: ne vraćaj me u kuću pisara Jonatana da tamo ne umrem!“
024	JER	037	021	Na to je car Sedekija zapovedio da Jeremiju smeste u stražarsko dvorište, da mu dnevno daju komad hleba iz pekarske ulice, sve dok u gradu nije nestalo hleba. Tako je Jeremija ostao u stražarskom dvorištu.
024	JER	038	001	Matanov sin Sefatija, Pashorov sin Godolija, Selemijin sin Juhal i Malhijin sin Pashor su čuli poruku koju je Jeremija objavio svem narodu, kada je rekao:
024	JER	038	002	„Ovako kaže Gospod:’Ko god ostane u ovom gradu umreće od mača, gladi i pomora. Ko god ode i preda se Haldejcima, preživeće i plen će mu biti tek to što je živ.’
024	JER	038	003	Ovako kaže Gospod:’Ovaj će grad sigurno biti predan u ruke vojske cara Vavilona, i on će ga osvojiti.’“
024	JER	038	004	Tada su glavari rekli caru: „Molimo te, neka se pogubi ovaj čovek! On obeshrabruje ruke ratnika koji su preostali u ovom gradu i ruke sveg naroda jer im govori te stvari. Ovaj čovek ne želi dobro ovom narodu nego zlo!“
024	JER	038	005	Na to je car Sedekija rekao: „Evo, u vašim je rukama! Car je nemoćan protiv vas.“
024	JER	038	006	Oni su uzeli Jeremiju i bacili ga u bunar carevog sina Malhije, u stražarskom dvorištu. Jeremiju su konopcima spustili u presušen bunar, u glib. Tako je Jeremija potonuo u glib.
024	JER	038	007	Evnuh Avdemeleh, Kušanin sa carevog dvora, je čuo da su Jeremiju bacili u bunar. Kada je car sedeo na Venijaminovim vratima
024	JER	038	008	Avdemeleh je došao iz carskog dvora da razgovara sa carem. Rekao mu je:
024	JER	038	009	„Gospodaru moj, care! Zlodelo su ovi ljudi načinili u svemu što su naneli proroku Jeremiji. Bacili su ga u bunar. Umreće od gladi u njemu jer u gradu više nema hrane.“
024	JER	038	010	Na to je car zapovedio Avdemelehu Kušaninu: „Povedi odavde trideset ljudi pa izvucite proroka Jeremiju iz bunara pre nego skonča.“
024	JER	038	011	Avdemeleh je poveo ljude i sa carevog dvora otišao ispod riznice. Odande je uzeo iznošenu odeću, rite, pa ih je konopcima spustio Jeremiji u bunar.
024	JER	038	012	Avdemeleh Kušanin je doviknuo Jeremiji: „Molim te, stavi ove rite i dronjke između pazuha i konopca!“Jeremija je tako i uradio.
024	JER	038	013	Tako su konopcima podigli Jeremiju i izvukli ga iz bunara. Jeremija je ostao u stražarskom dvorištu.
024	JER	038	014	Potom je car Sedekija poslao po proroka Jeremiju. Doveli su mu ga na treći ulaz, kod Gospodnjeg Doma. Car je rekao Jeremiji: „Pitao bih te nešto i nemoj ništa da sakrivaš od mene!“
024	JER	038	015	Jeremija je odgovorio Sedekiji: „Ako ti kažem, nećeš li me sigurno pogubiti? I ako te posavetujem, nećeš me poslušati.“
024	JER	038	016	Car Sedekija se potajno zakleo: „Tako mi živog Gospoda koji nam je dao ovaj život, neću da te pogubim i predam u ruke ovih ljudi koji ti rade o glavi!“
024	JER	038	017	Na to je Jeremija rekao Sedekiji: „Ovako kaže Gospod nad vojskama, Bog Izrailjev:’Preživećeš samo ako se predaš zapovednicima cara Vavilona, a ovaj grad neće biti vatrom spaljen. Preživećeš i ti i tvoj dom.
024	JER	038	018	A ako se ne predaš zapovednicima cara Vavilona ovaj će grad biti predan u ruke Haldejaca. Oni će ga spaliti vatrom, a ti nećeš biti izbavljen iz njihovih ruku.’“
024	JER	038	019	Car Sedekija je uzvratio Jeremiji: „Bojim se Judejaca koji su prešli kod Haldejaca. Mogli bi da me predaju u njihove ruke da mi se rugaju!“
024	JER	038	020	Jeremija mu je odgovorio: „Neće te predati. Molim te, slušaj Gospodnji glas u onom što ti govorim da bi ti bilo dobro i da bi ostao živ.
024	JER	038	021	A ako odbiješ da se predaš, evo šta mi je Gospod objavio:
024	JER	038	022	’Evo, sve žene koje su ostavljene na dvoru cara Jude biće predane zapovednicima cara Vavilona. One će prigovarati: „Zaveli su te i nadvladali tvoji vajni prijatelji! Noge su ti zaglibili u blato, a oni se izmakoše i okretoše.“
024	JER	038	023	Sve tvoje žene i decu tvoju će izvesti pred Haldejce, a ti se nećeš izbaviti iz njihovih ruku. Ruke cara Vavilona će te zarobiti, a grad će ovaj spaliti vatrom.’“
024	JER	038	024	Na to je Sedekija rekao Jeremiji: „Neka niko ne sazna za ovu poruku i nećeš umreti.
024	JER	038	025	Ako glavari čuju da sam razgovarao sa tobom, i ako ti dođu i pitaju te:’Kaži nam, molimo te, šta si to rekao caru? Ništa nemoj da nam kriješ i nećemo te smaknuti. Šta te je car pitao?’
024	JER	038	026	A ti im odgovori:’Izložio sam caru svoju molbu, da me ne šalje nazad u Jonatanov dom da tamo ne skončam.’“
024	JER	038	027	Svi su glavari došli Jeremiji i ispitali su ga, a on im je odgovorio svim tim rečima kako mu je zapovedio car. I oni su završili razgovor sa njim jer se ona stvar nije pročula.
024	JER	038	028	Tako je Jeremija ostao u stražarskom dvorištu sve do dana osvajanja Jerusalima. Bio je tamo kad je Jerusalim osvojen.
024	JER	039	001	Devete godine carevanja Sedekije, cara Jude, desetog meseca, došao je Navuhodonosor, car Vavilona sa svom svojom vojskom na Jerusalim i opkolili su ga.
024	JER	039	002	Jedanaeste godine Sedekijine, četvrtog meseca, devetog dana tog meseca su provalili u grad.
024	JER	039	003	Svi glavari cara Vavilona su došli i seli na srednja vrata: Nergal-Sareser, Samgar-Nevon, Sar-Sehim, Ravsaris, Nergal-Sareser, Rav-Mag i ostali glavari cara Vavilona.
024	JER	039	004	Sedekija, car Jude, i svi ratnici su pobegli kada su ih videli. Car je baštenskim putem noću, na vrata između dva zida izašao iz grada. Izašao je na put ka Aravi.
024	JER	039	005	Haldejski vojnici su se dali u poteru za njima. Stigli su Sedekiju na Jerihonskim poljanama, uhvatili ga i odveli Navuhodonosoru, vavilonskom caru, koji mu je izrekao presudu u Rivli, u amatskoj zemlji.
024	JER	039	006	Car Vavilona je u Rivli poklao Sedekijine sinove pred njim. I sve plemiće Judine je poklao car Vavilona.
024	JER	039	007	Sedekiji su iskopali oči, pa su ga vezanog lancima odveli u Vavilon.
024	JER	039	008	Haldejci su vatrom spalili carev dvor i kuće naroda. Srušili su i jerusalimske zidine.
024	JER	039	009	Navuzardan, zapovednik telesne straže, odveo je u Vavilon, u izgnanstvo ostatak naroda koji je preživeo u gradu, one koji su se predali Navuhodonosoru i preostali narod.
024	JER	039	010	Samo je neke od siromaha koji ništa nisu imali ostavio u Judinoj zemlji Navuzardan, zapovednik telesne straže. Toga dana im je dao vinograde i polja.
024	JER	039	011	Navuhodonosor, car Vavilona je Navuzardanu, zapovedniku telesne straže, zapovedio za Jeremiju:
024	JER	039	012	„Uzmi ga i dobro ga pazi. Ne čini mu ništa nažao. Ophodi se sa njim kako ti on kaže.“
024	JER	039	013	Tako su Navuzardan, zapovednik telesne straže, Nevusazvan, Ravsaris, Nergal-Sareser, Rav-Mag i svi glavari cara Vavilona poslali
024	JER	039	014	da dovedu Jeremiju iz stražarskog dvorišta. Predali su ga Godoliji, Ahikamovom sinu i Safanovom unuku, da ga izvede do kuće. Tako je on ostao među narodom.
024	JER	039	015	A Jeremiji je došla reč od Gospoda dok je bio zatvoren u stražarskom dvorištu:
024	JER	039	016	„Idi i kaži Avdemelehu Kušaninu:’Ovako kaže Gospod nad vojskama, Bog Izrailja: evo, ispuniću svoje reči nad ovim gradom na zlo, a ne na dobro. I to će se onog dana ostvariti pred tobom.
024	JER	039	017	Ja ću da te izbavim toga dana – govori Gospod – i nećeš biti predan u ruke naroda od koga strahuješ.
024	JER	039	018	Jer ja ću te sigurno izbaviti. Nećeš nastradati od mača i život će ti tvoj biti poput plena, jer si se pouzdao u mene – govori Gospod.’“
024	JER	040	001	Reč od Gospoda je došla Jeremiji nakon što ga je Navuzardan, zapovednik telesne straže, oslobodio iz Rame, kada je bio okovan lancima među izgnanicima iz Jerusalima i Jude, koji su povedeni u Vavilon, u izgnanstvo.
024	JER	040	002	Naime, zapovednik telesne straže je uzeo Jeremiju i rekao mu: „Gospod, tvoj Bog, je najavio ovo zlo ovom mestu.
024	JER	040	003	Gospod je to i ostvario. Učinio je kako je najavio jer ste sagrešili Gospodu. Niste poslušali njegov glas i sve ovo vas je zadesilo.
024	JER	040	004	Evo, danas te oslobađam okova koji su ti na rukama. Ako ti je po volji da pođeš sa mnom u Vavilon, ti pođi. Paziću na tebe. A ako ti nije po volji da sa mnom pođeš u Vavilon, ti ostani. Osmotri svu tu zemlju pred sobom, pa gde ti je dobro i gde ti je po volji da ideš, ti idi.“
024	JER	040	005	I pre nego što se on okrenu da se vrati, Navuzardan je nastavio: „Vrati se Godoliji, Ahikamovom sinu i Safanovom unuku koga je vavilonski car postavio nad gradovima Jude. Ostani sa njim, među narodom, ili idi gde god ti je drago da ideš.“Onda mu je zapovednik telesne straže dao hranu i dar, pa ga je otpustio.
024	JER	040	006	Jeremija je otišao Godoliji, Ahikamovom sinu, u Mispu. Ostao je sa njim, među narodom koji je preostao u zemlji.
024	JER	040	007	Svi vojni zapovednici koji su bili u polju, i njihovi ljudi su čuli da je vavilonski car postavio za namesnika Godoliju, Ahikamovog sina, da upravlja muškarcima, ženama, decom i nekim siromasima iz zemlje koji nisu povedeni u vavilonsko izgnanstvo.
024	JER	040	008	Tada su Godoliji u Mispu sa svojim ljudima došli Netanijin sin Ismailo, Karijini sinovi Joanan i Jonatan, Tanumetov sin Soraja, sinovi Jofije Netofaćanina i Mahaćaninov sin Jezanija.
024	JER	040	009	A Godolija, Ahikamov sin i Safanov unuk, se zakleo njima i njihovim ljudima, rekavši: „Ne bojte se da služite Haldejcima; ostanite u zemlji i služite vavilonskom caru, i biće vam dobro.
024	JER	040	010	Evo, ja ostajem u Mispi da vas predstavljam pred Haldejcima kad budu dolazili kod nas. A vi prikupljajte vino, letnje voće i ulje, stavljajte ih u svoje posude i živite u svojim gradovima koje ste osvojili.“
024	JER	040	011	Tako su i svi Judejci iz Moava, oni među Amoncima, oni u Edomu i u svim zemljama čuli da je car Vavilona odobrio ostatak življa u Judi, te da je nad njima postavio Godoliju, Ahikamovog sina i Safanovog unuka.
024	JER	040	012	Svi Judejci su se vratili iz svih mesta u koja su bili proterani. Došli su u Judinu zemlju, kod Godolije u Mispu, pa su skupili vino i letnje voće u izobilju.
024	JER	040	013	Godoliji u Mispu su došli i Karijin sin Joanan i svi zapovednici vojske koja je bila u polju.
024	JER	040	014	Rekli su mu: „Znaš li da je Valis, car Amonaca, poslao Netanijinog sina Ismaila da te ubije?“Ali Ahikamov sin Godolija im nije poverovao.
024	JER	040	015	Karijin sin Joanan je u tajnosti kazao Godoliji u Mispi: „Molim te, dopusti mi da ubijem Netanijinog sina Ismaila. Niko neće saznati. Zašto da on ubije tebe, pa da se raseju svi Judejci koji su se okupili oko tebe i tako propadne Judin ostatak?“
024	JER	040	016	Ali Ahikamov sin Godolija odvrati Joananu, Karijinom sinu: „Ne čini tako nešto! Neistinu govoriš o Ismailu.“
024	JER	041	001	Ali u sedmom mesecu dođe Ismailo, sin Netanijin, sin Elisamin, koji je bio carskog roda i carev zapovednik, sa deset ljudi Ahikamovom sinu Godoliji u Mispu. U Mispi su zajedno obedovali.
024	JER	041	002	Tada se digao Netanijin sin Ismailo zajedno sa svojih deset ljudi i ubio Godoliju, Ahikamovog sina i Safanovog unuka. Pogubio je mačem onoga koga je nad zemljom postavio car Vavilona.
024	JER	041	003	Sve Judejce koji su bili sa Godolijom u Mispi i sve Haldejce, ratnike koji su se tamo zatekli, pogubio je Ismailo.
024	JER	041	004	A sutradan, nakon Godolijinog ubistva za koje još niko nije znao,
024	JER	041	005	došli su ljudi iz Sihema, iz Siloma i Samarije. Njih osamdeset – odsečenih brada, pocepane odeće, isparanih tela – nosili su žitne žrtve i tamjan kao prinos za Dom Gospodnji.
024	JER	041	006	Netanijin sin Ismailo im je izašao u susret iz Mispe. Išao je i usput naricao. A kada ih je sreo pozvao ih je: „Dođite kod Ahikamovog sina Godolije.“
024	JER	041	007	Kada su došli nasred grada Netanijin sin Ismailo ih je pobio. Bacili su ih u bunar, on i ljudi koji su bili sa njim, njih desetorica.
024	JER	041	008	Ali među njima su bila desetorica koja su rekla Ismailu: „Nemoj da nas ubiješ! Imamo skrivene odaje u polju, pšenicu, ječam, ulje i med.“Na to je on odustao da ih ubije zajedno sa njihovim sunarodnicima.
024	JER	041	009	Inače, bunar u koji je Ismailo bacio sva tela ljudi, zajedno sa Godolijom, iskopao je car Asa bojeći se izrailjskog cara Vase. Sada ga je Netanijin sin Ismailo ispunio pobijenima.
024	JER	041	010	Ismailo je zarobio sav preostali narod iz Mispe, careve ćerke i sve ljude koji su preostali u Mispi, a kojima je Navuzardan, zapovednik telesne straže, postavio Ahikamovog sina Godoliju. Ismailo, Netanijin sin, ih je zarobio i otišao da prebegne Amoncima.
024	JER	041	011	Ali Karijin sin Joanan i svi vojni zapovednici koji su bili sa njim su čuli za sve zlo koje je uradio Netanijin sin Ismailo.
024	JER	041	012	Uzeli su sve ljudstvo i otišli u bitku sa Ismailom, Netanijinim sinom, pa su ga našli kod velike vode u Gavaonu.
024	JER	041	013	Sav se narod, koji je bio sa Ismailom, obradovao kada je video Karijinog sina Joanana i sve vojne zapovednike koji su bili sa njim.
024	JER	041	014	Svi ljudi iz Mispe koje je zarobio Ismailo su se okrenuli. Vratili su se i otišli Karijinom sinu Joananu.
024	JER	041	015	A Ismailo, Netanijin sin, je pobegao sa još osmoricom ljudi pred Joananom. Otišao je Amoncima.
024	JER	041	016	Joanan, Karijin sin, i svi vojni zapovednici koji su bili sa njim su poveli sav ostatak naroda iz Mispe, koji su povratili od Netanijinog sina Ismaila – nakon što je ubio Ahikamovog sina Godoliju – ljude, ratnike, žene, decu i dvorane. Poveli su ih iz Gavaona.
024	JER	041	017	I kada su otišli, zaustavili su se u Gerutu kod Himama, blizu Vitlejema. A odatle su krenuli za Egipat
024	JER	041	018	jer su se plašili Haldejaca. Naime, Netanijin sin Ismailo je ubio Godoliju, Ahikamovog sina, koga je nad zemljom postavio car Vavilona.
024	JER	042	001	Tada su svi vojni zapovednici, Karijin sin Joanan, Osajin sin Jezanija i sav narod od najmanjih do najvećih došli
024	JER	042	002	proroku Jeremiji. Rekli su mu: „Neka se naše preklinjanje izlije pred tebe! Pomoli se za nas Gospodu, svom Bogu, za sav ovaj ostatak. Od mnogo nas, malo nas je preostalo, baš onako kako nas i vidiš svojim očima.
024	JER	042	003	Neka nam Gospod, tvoj Bog, pokaže kojim putem da idemo i šta da radimo.“
024	JER	042	004	Prorok Jeremija im je odgovorio: „Pristajem. Evo, moliću se Gospodu, vašem Bogu, onako kako ste kazali. Preneću vam svaku reč Gospodnjeg odgovora i ništa neću da vam prećutim.“
024	JER	042	005	Na to su rekli Jeremiji: „Neka protiv nas Gospod bude istiniti i verni svedok ako ne postupimo prema svakoj reči koju ti za nas pošalje Gospod, tvoj Bog.
024	JER	042	006	Poslušaćemo bilo da je dobar ili loš glas od Gospoda, našeg Boga, kome te šaljemo. Jer, biće nam dobro kad poslušamo glas Gospoda, našeg Boga.“
024	JER	042	007	Nakon deset dana Jeremiji je došla reč od Gospoda.
024	JER	042	008	Na to je on okupio Karijinog sina Joanana, sve vojne zapovednike koji su bili sa njim i sav narod od najmanjih do najvećih.
024	JER	042	009	Rekao im je: „Ovako kaže Gospod, Bog Izrailja, kome ste me poslali da mu izlijem vaše preklinjanje:
024	JER	042	010	’Ako stvarno ostanete u ovoj zemlji ja ću vas izgraditi i neću vas porušiti. Zasadiću vas i neću vas iščupati jer sam žalostan zbog zla koje sam vam naneo.
024	JER	042	011	Ne plašite se cara Vavilona od koga strahujete! Ne plašite ga se – govori Gospod – jer ja sam sa vama da vas spasavam, da vas izbavljam iz njegovih ruku.
024	JER	042	012	Iskazaću vam milosrđe pa će vam se i on smilovati, u vašu će vas zemlju vratiti.
024	JER	042	013	Ali ako kažete – Nećemo da živimo u ovoj zemlji – neposlušni glasu Gospoda, svoga Boga;
024	JER	042	014	i kažete: ne, mi idemo u Egipat da više ne gledamo rat, da ne slušamo zvuk trube, da ne budemo gladni hleba. Tamo ćemo da živimo.
024	JER	042	015	Onda čujte Gospodnju reč, o, Judin ostatku. Ovako kaže Gospod nad vojskama, Bog Izrailja: ako se okrenete Egiptu i odete da živite tamo,
024	JER	042	016	u Egiptu će vas stići mač koga se bojite. I glad od koje strepite proganjaće vas tamo u Egiptu. I tamo ćete umreti.
024	JER	042	017	I sav narod koji se okrene Egiptu da tamo živi pomreće od mača, gladi i pomora. Neće biti preživelog ili izbeglice pred nesrećom koju ću im naneti.
024	JER	042	018	Jer ovako kaže Gospod nad vojskama, Bog Izrailja: kao što sam izlio svoj gnev i svoju jarost na stanovnike Jerusalima, tako ću da izlijem svoj gnev na vas kada odete u Egipat. Postaćete kletva i užas, prokletstvo i ruglo, i više nikada nećete videti ovo mesto.’
024	JER	042	019	Gospod vam je objavio, o, ostatku Judin:’Ne idite u Egipat!’ Zacelo znajte to, jer sam vas ja danas upozorio.
024	JER	042	020	Ne obmanjujte sebe. Poslali ste me Gospodu, vašem Bogu i rekli:’Pomoli se za nas Gospodu, našem Bogu. Uradićemo sve onako kako nam kažeš da ti je objavio Gospod, naš Bog.’
024	JER	042	021	Danas sam vam kazao i nećete da poslušate Gospoda, svoga Boga, u bilo čemu zbog čega me je poslao vama.
024	JER	042	022	Zato zacelo znajte da ćete pomreti od mača, gladi i pomora u mestu gde hoćete da idete i tamo živite!“
024	JER	043	001	A kada je Jeremija prestao da objavljuje svem narodu sve reči Gospoda, njihovog Boga – sve te reči koje mu je za njih poslao njihov Gospod Bog –
024	JER	043	002	Osajin sin Azarija, Karijin sin Joanan i svi bahati ljudi uzvratiše Jeremiji: „Lažeš! Nije te poslao Gospod, naš Bog, da kažeš:’Ne smete da idete u Egipat i živite tamo.’
024	JER	043	003	Tebe je Nirijin sin Varuh podgovorio protiv nas, kako bi nas predao u ruke Haldejaca, da nas pobiju i da nas odvedu u Vavilon, u izgnanstvo.“
024	JER	043	004	Tako Karijin sin Joanan, svi vojni zapovednici i sav narod nisu poslušali Gospodnji poziv da ostanu u judejskoj zemlji.
024	JER	043	005	Karijin sin Joanan i svi vojni zapovednici su poveli sav Judin ostatak koji se vratio iz svih naroda u koje su bili izgnani da bi živeli u Judi:
024	JER	043	006	muškarce, žene, decu, careve ćerke – svakoga koga je Godoliji, Ahikamovom sinu, i Safanovom unuku ostavio Navuzardan, zapovednik telesne straže – proroka Jeremiju i Varuha, Nirijinog sina.
024	JER	043	007	Otišli su Egipat jer nisu poslušali Gospodnji glas. Tako su stigli u Tafnes.
024	JER	043	008	A Jeremiji je u Tafnesu došla reč od Gospoda:
024	JER	043	009	„Uzmi u ruke veliko kamenje i naočigled svih Judejaca ga sakrij u malter terase od cigala, što je na ulazu faraonovog dvora u Tafnesu.
024	JER	043	010	I reci im:’Ovako kaže Gospod nad vojskama, Bog Izrailja: evo, ja šaljem po Navuhodonosora, cara Vavilona, svoga slugu. Dovešću ga i ostaviću njegov presto nad ovim kamenjem koje sam sakrio, a on će nad njima da postavi svoj carski šator.
024	JER	043	011	On će doći i napašće Egipat – u smrt ko je za smrt; u izgnanstvo ko je za izgnanstvo; pod mač ko je za mač.
024	JER	043	012	Zapaliću vatru u hramovima bogova Egipta i on će ih spaliti. Porobiće ih, a Egipat će očistiti kao što pastir od vaški čisti svoj ogrtač. I odande će izaći u miru.
024	JER	043	013	Polomiće svete stubove hrama Sunca što su u egipatskoj zemlji i hramove egipatskih bogova će spaliti vatrom.’“
024	JER	044	001	Reč koja je Jeremiji došla za sve Judejce koji su živeli u Egiptu, koji su živeli u Migdolu i Tafnesu, u Nofu i u Patrosu:
024	JER	044	002	„Ovako kaže Gospod nad vojskama, Bog Izrailja:’Videli ste zlo koje sam doneo na Jerusalim i na sve judejske gradove. Eno ih, i danas su u ruševinama, a u njima niko ne živi.
024	JER	044	003	I to zbog njihove zlobe koju su počinili da bi me razgnevili kada su išli da kade, služeći drugim bogovima, a koje nisu znali ni oni, ni vi, ni vaši preci.
024	JER	044	004	A ja sam vam uporno slao sve moje sluge, proroke, slao i govorio: molim vas, ne radite tu odvratnost koju mrzim!
024	JER	044	005	Ali nisu poslušali, nisu prignuli svoje uho da se vrate od svoje zlobe i ne kade drugim bogovima.
024	JER	044	006	Zato se izlio moj gnev i jarost moja, raspališe se na judejske gradove i ulice Jerusalima. Postali su pusta ruševina sve do dana današnjega.’
024	JER	044	007	Zato ovako kaže Gospod, Bog nad vojskama, Bog Izrailjev:’Zašto sebi zlo veliko nanosite – satirete ljude, žene, decu i dojenčad iz Jude – i sebi ostatak ne ostavljate?
024	JER	044	008	Jer me gnevite delima svojih ruku, kad kadite drugim bogovima u Egiptu, gde ste došli da živite; satirete sebe tako da ste postali prokletstvo i ruglo među svim narodima na zemlji.
024	JER	044	009	Zar ste zaboravili zlodela svojih predaka, zlodela Judinih careva i zlodela svih njihovih žena, ali i svoja zlodela i zlodela vaših žena koja su počinjena u Judi i po ulicama Jerusalima?
024	JER	044	010	Niste se ponizili do dana današnjeg, niste se bojali i niste živeli po mom Zakonu i po mojim odredbama koje sam stavio pred vas i pred vaše pretke.’
024	JER	044	011	Zato ovako kaže Gospod nad vojskama, Bog Izrailjev:’Evo, okrenuću lice prema vama na propast i satrću sve Judejce.
024	JER	044	012	Odvešću sav Judin ostatak, one što su se okrenuli ka Egiptu, da tamo žive. Ali skončaće svako u Egiptu od mača i gladi, skončaće od najmanjeg do najvećeg od mača i gladi. Umreće i biće kletva i užas, prokletstvo i ruglo.
024	JER	044	013	Kazniću one što žive u Egiptu kao što sam kaznio Jerusalim mačem, glađu i pomorom.
024	JER	044	014	I neće biti begunca i preživelog od ostatka Judejaca koji su otišli da žive tamo, u Egipat, da bi se vratili u Judinu zemlju. Iako im duša žudi da se vrati, da tamo žive, neće se tamo vratiti osim onih koji pobegnu.’“
024	JER	044	015	Na to su Jeremiji odgovorili svi muškarci koji su znali da im žene kade drugim bogovima, sve žene koje su tamo stajale u velikom mnoštvu i sav narod koji je živeo u Patrosu, u Egiptu:
024	JER	044	016	„Nećemo da slušamo reč koju si nam objavio u ime Gospodnje!
024	JER	044	017	Štaviše, činićemo sve što smo obećali. Kadićemo carici nebeskoj, izlivaćemo joj žrtve izlivnice kao što smo činili i mi, naši preci, naši carevi i naši glavari u gradovima Jude i po ulicama Jerusalima. I imali smo da jedemo, napredovali smo i nismo videli zla.
024	JER	044	018	Jer otkako smo prestali da kadimo carici nebeskoj i da joj izlivamo žrtve izlivnice, svega nam je ponestalo, a od mača i gladi propadamo.“
024	JER	044	019	A žene su dodale: „Kada smo kadile carici nebeskoj, kada smo joj izlivale žrtve izlivnice, kada smo joj spremale kolače prema njenom liku i izlivale joj žrtve izlivnice, zar smo to radile bez odobrenja naših muževa?“
024	JER	044	020	Jeremija je rekao svem narodu, muškarcima i ženama, svem narodu koji mu je tako uzvratio:
024	JER	044	021	„Zar se Gospod nije setio, zar mu nije na um palo to što ste kadili tamjanom u gradovima Jude i po ulicama Jerusalima vi, vaši preci, vaši carevi, vaši glavari i narod zemlje?
024	JER	044	022	Ali Gospod nije mogao da istrpi zlobu vašu, dela i gadosti koje ste uradili. Zato vam se zemlja pretvorila u ruševinu, pustoš i prokletstvo u kojoj do danas niko ne živi.
024	JER	044	023	Zato što ste kadili, grešili ste Gospodu. Niste slušali Gospodnji glas, njegov Zakon i njegove odredbe. Niste živeli po njegovim svedočanstvima i zato vas je snašla ova nevolja, kakva je danas.“
024	JER	044	024	Onda je Jeremija rekao svem narodu i svim ženama: „Čujte reč Gospodnju, svi Judejci i vi koji ste u Egiptu!
024	JER	044	025	Ovako kaže Gospod nad vojskama, Bog Izrailja:’Vi i vaše žene ste sami svojim ustima rekli i svojim rukama ispunili zavet: štaviše, činićemo sve šta smo obećali. Kadićemo carici nebeskoj, izlivaćemo joj žrtve izlivnice. Stvarno ispunite svoje zavete i uradite po svojim zavetima!
024	JER	044	026	Zato čujte Gospodnju reč, svi Judejci koji živite u Egiptu: evo, zaklinjem se imenom svojim velikim – kaže Gospod – neće više moje ime biti zazvano ustima bilo kojeg čoveka Judejca u Egiptu, koji govori: života mi Gospoda Boga.
024	JER	044	027	Evo, bdeću nad njima zbog zla a ne zbog dobra, pa će propasti svaki Judejac koji je u Egiptu od mača i gladi, sve dok ne nestanu.
024	JER	044	028	Malo će biti onih koji izbegnu mač i vrate se iz Egipta u Judinu zemlju. I znaće sav ostatak Judin, koji su otišli da žive tamo u Egiptu, čija će se reč ostvariti – moja ili njihova.
024	JER	044	029	A ovo je znak za vas – govori Gospod – kad vas kaznim na ovom mestu. Tako ćete sigurno znati da će se nad vama ostvariti moja obećanja o zlu.’
024	JER	044	030	Ovako kaže Gospod:’Evo, daću faraona Hofru, cara Egipta, u ruke njegovih neprijatelja i u ruke onih koji mu rade o glavi. Tako sam dao i Sedekiju, cara Jude, u ruke njegovog neprijatelja Navuhodonosora, cara Vavilona, koji mu je radio o glavi.’“
024	JER	045	001	Ovo je poruka koju je prorok Jeremija objavio Varuhu, Nirijinom sinu, koji je zapisivao ove reči na svitak po Jeremijinom kazivanju. A to je bilo četvrte godine Josijinog sina Joakima, Judinog cara:
024	JER	045	002	„Ovako kaže Gospod, Bog Izrailja, tebi, Varuše:
024	JER	045	003	Rekao si:’Teško meni! Gospod mi je tugu na bol nadodao. Klonuo sam od jecanja, a mir našao nisam!’
024	JER	045	004	Ovako mu reci:’Ovo kaže Gospod: evo, šta sam sazidao, to ću da srušim; šta sam posadio, to ću da počupam po svoj ovoj zemlji.
024	JER	045	005	A ti tražiš za sebe velike stvari! Ne traži ih. Jer ja donosim propast na svo čovečanstvo – govori Gospod – i tvoj ću ti život dati kao plen po svim mestima u koja odeš.’“
024	JER	046	001	Reč Gospodnja koja je došla proroku Jeremiji za narode:
024	JER	046	002	Za Egipat, za vojsku cara Egipta, faraona Nehaona, što je na reci Eufrat u Harkemisu i koju je porazio Navuhodonosor, car Vavilona. A to je bilo četvrte godine Josijinog sina Joakima, cara Jude.
024	JER	046	003	„Poređajte štitove i male i velike! Spremite se za bitku!
024	JER	046	004	Upregnite konje! Uzjašite konjanici! Zauzmite položaj sa kacigama! Uglačajte koplja i oklope na sebe!
024	JER	046	005	Je lʼ ja to vidim da su prestravljeni i da su potisnuti unazad? Njihovi su ratnici razbijeni, povlače se, beže i ne vraćaju se. Užas odasvud – govori Gospod.
024	JER	046	006	Ne daj brzom da pobegne, ni ratniku da se spase. Na severu, pored reke Eufrat, će se spotaknuti i pasti.
024	JER	046	007	Ko je taj što poput Nila plavi i vodom svojom nadolazi kao reka?
024	JER	046	008	Egipat plavi poput Nila i kao reka vodom nadolazi. I još kaže:’Nadoći ću, preplaviću zemlju, razoriću grad i sve koji u njemu žive.’
024	JER	046	009	Propnite se, konji! Jurišajte, bojna kola! Ratnici neka iskorače: i Kuši i Futi sa štitovima i Ludeji s lukovima.
024	JER	046	010	To je dan koji pripada Gospodu, Bogu nad vojskama, dan osvete, da se osveti svojim dušmanima. Mač će ih proždirati dok se ne zasiti, napiće se njihove krvi, jer će žrtva za Gospoda, Boga nad vojskama, biti u severnoj zemlji kraj reke Eufrat.
024	JER	046	011	Popni se u Galad i kupi melem, o, device, ćerko egipatska! Uzalud su ti melemi brojni, jer za tebe nema izlečenja.
024	JER	046	012	Narodi su čuli za tvoju sramotu i tvoga se plača ispunila zemlja, jer se ratnik o ratnika spotiče i obojica padaju.“
024	JER	046	013	Reč koju je Gospod objavio proroku Jeremiji o pohodu Navuhodonosora, cara Vavilona, i o napadu na Egipat:
024	JER	046	014	„Najavi u Egiptu, proglasi u Migdolu, u Nofu i Tafnesu proglasi. Reci:’Postavi se i spremi se jer mač proždire unaokolo!’
024	JER	046	015	Zašto su polegli tvoji ratnici? Nisu se održali jer ih je Gospod gurnuo.
024	JER	046	016	Mnoge je spotaknuo i oni padaju jedan na drugoga, pa govore:’Ustanimo i vratimo se našem narodu i u svoj rodni kraj pred mačem tlačiteljevim.’
024	JER	046	017	I narod će tamo nazvati faraona, cara Egipta:’Galamdžija kome je prošlo vreme!’
024	JER	046	018	Života mi moga – govori car, Gospod nad vojskama mu je ime – doći će kao Tavor među planinama i kao Karmil pored mora.
024	JER	046	019	Spremaj sebi prtljag za izgnanstvo, stanovnice, ćerko egipatska. Jer će Nof postati ruina, opusteće od stanovnika.
024	JER	046	020	Egipat je prelepa junica, a obadi sa severa dolaze i dolaze.
024	JER	046	021	Plaćenici su njegovi usred njega kao tovna telad. Okrenuće se i pobeći će zajedno, neće ostati na položajima. Jer stiže na njih dan njihove propasti, vreme njihove kazne.
024	JER	046	022	On sikće kao zmija što je odmigoljila jer oni dolaze u snazi, dolaze na njega sa sekirama kao drvoseče.
024	JER	046	023	Poseći će mu šumu – govori Gospod – ako je i nepregledna. Više ih je nego skakavaca što im nema broja.
024	JER	046	024	Biće osramoćena ćerka Egipta i predana u ruke naroda sa severa.“
024	JER	046	025	Ovako kaže Gospod nad vojskama, Bog Izrailja: „Evo, ja ću da kaznim Amona u Noi, faraona, Egipat i njegove bogove, njegove careve i faraona i one što se u njega pouzdaju.
024	JER	046	026	Daću ih u ruke onih koji im rade o glavi, u ruke Navuhodonosora, cara Vavilona, i u ruke njegovih slugu. A nakon toga će ga naseliti kao u starim vremenima – govori Gospod.
024	JER	046	027	A ti se ne plaši, slugo moj Jakove! Ne strahuj, Izrailju, jer te ja spasavam izdaleka; iz zemlje njihovog izgnanstva vraćam tvoje potomke. I Jakov će se vratiti, biće spokojan i siguran jer ga niko neće plašiti.
024	JER	046	028	Ne plaši se, slugo moj Jakove – govori Gospod – jer sam ja s tobom. Ja ću da istrebim sve narode gde sam te rasejao, ali tebe neću da istrebim. Tebe ću pravedno da pokaram i neću te ostaviti nekažnjenog.“
024	JER	047	001	Reč Gospodnja koja je došla proroku Jeremiji za Filistejce, pre nego je faraon udario na Gazu:
024	JER	047	002	Ovako kaže Gospod: „Evo, dižu se vode sa severa, postaju bujični potoci i plave zemlju i sve što je u njoj, grad i one što žive u njemu. I svako će da zavapi, zakukaće svaki stanovnik zemlje.
024	JER	047	003	Od topota kopita njihovih ždrebaca, od vreve njihovih kola i praska točkova njihovih ni očevi se, nemoćni od straha neće vratiti po svoju decu;
024	JER	047	004	zbog dana što dolazi da satre sve Filistejce, da istrebi Tiru i Sidonu sve preživele pomoćnike. Jer Gospod će da pohara Filistejce, ostatak ostrva Kaftor.
024	JER	047	005	Oćelaviće Gaza! Opustošiće Askalon! O, ostače njihove doline, dokle ćeš sebe parati?
024	JER	047	006	’Jao, maču Gospodnji, koliko se još primiriti nećeš?! Priberi se, u korice usuči se i ostani miran.’
024	JER	047	007	Kako da se primiri kada mu je Gospod zapovedio? Za Askalon i za obalu morsku, tamo ga je on odredio.“
024	JER	048	001	Ovako kaže Moavu, Gospod nad vojskama, Bog Izrailja: „Jao Navavu, jer će se opustošiti! Kirijatajim će se posramiti i porobiti; posramiće se utvrđenje i razvaliti.
024	JER	048	002	Neće se više Moav dičiti jer mu zlo spremaju u Esevonu:’Hajde da ga istrebimo kao narod.’ A i ti, Madmane, ćeš ućutati, jer mač na tebe kreće.
024	JER	048	003	Čuje se vrisak iz Oronajima. Pustošenje, razaranje veliko!
024	JER	048	004	Moav je slomljen i čuje se plač njegove nejači.
024	JER	048	005	Na usponu luitskom penjaće se neprestano plačući, i slušaće vapaj razaranja na padini Oronajima.
024	JER	048	006	Bežite! Živote spasavajte i budite ko grm smreke u pustinji.
024	JER	048	007	Zato što se pouzdaješ u svoja dela i u blago svoje, i ti ćeš biti porobljen. I Hamos će otići u ropstvo, njegovi sveštenici i njegovi glavari zajedno.
024	JER	048	008	Zatirač će proći od grada do grada i nijedan neće izmaći. Propašće dolina i visoravan će biti uništena kako je kazao Gospod.
024	JER	048	009	Dajte krila Moavu da poleti, da ode iz svojih gradova što će postati ruševine bez stanovnika u njima.
024	JER	048	010	Proklet svako ko nemarno radi Gospodnji posao! Proklet onaj što od krvi mač svoj usteže!
024	JER	048	011	Spokojan i siguran je bio Moav od svoje mladosti, kao talog nepretakan iz bureta u bure. U izgnanstvo nije išao, ukus i miris mu se nisu menjali.
024	JER	048	012	Zato, evo dolaze dani – govori Gospod – kada ću im poslati pretakače da ih pretoče u svoju burad, a da isprazne njihove krčage i skrše ih.
024	JER	048	013	Osramotiće se Moavci zbog Hamosa kao što se zbog Vetilja, svoje uzdanice, osramotio dom Izrailjev.
024	JER	048	014	Kako možeš da govoriš:’Ratnici smo, bitke smo junaci!’?
024	JER	048	015	Moav je poharan, gradovi mu osvojeni, a najbolji mladići njegovi sišli su na klanje – govori car, Gospod nad vojskama mu je ime.
024	JER	048	016	Blizu je, dolazi propast Moava. Žuri, ne zastaje njegovo zlo.
024	JER	048	017	Žalite ga, svi vi oko njega, svi što znate za njegovo ime. Pa kažite:’Žezlo moći, žezlo slavonosno – kako ga slomiše!’
024	JER	048	018	Spusti se iz časti svoje, na tlo sedi isušeno, stanovnice, ćerko devonska. Onaj što je poharao Moav uspinje se k tebi da i tvoja utvrđenja skrši.
024	JER	048	019	Na put stani i posmatraj, stanovnice, ćerko Aroira. Čoveka što beži i ženu izbeglu ti upitaj:’Šta se dogodilo?’
024	JER	048	020	Moav je osramoćen jer je srušen. Vapite, plačite i objavite u Arnonu da je Moav poharan.
024	JER	048	021	Sud dolazi na visoravan, na Olon, na Jasu i Mifat;
024	JER	048	022	na Devon, na Navav i Vet-Devlataim;
024	JER	048	023	na Kirijatajim, na Vet-Gamul i na Vet-Meon;
024	JER	048	024	na Keriot i na Vosoru, na sve gradove moavske zemlje koji su daleko i koji su blizu.
024	JER	048	025	Slomljena je Moavova sila, polomljena ruka je njegova – govori Gospod.“
024	JER	048	026	Opijte ga, jer je sebe nad Gospodom uzdigao. Ali valjaće se Moav u izbljuvku svome i postaće priča drugima za podsmeh.
024	JER	048	027	Nije li i tebi Izrailj bio priča za podsmeh, kao lopov uhvaćeni, pa vrtiš glavom kad o njemu pričaš?
024	JER	048	028	Napustite gradove i živite u vrletima, stanovnici Moava. Postanite kao golub što se gnezdi u visokoj raselini.
024	JER	048	029	Za Moavov smo ponos čuli, za ponos veliki, za njegovu oholost, za njegovu osornost i hvalisanje, i za gordost njegovog srca.
024	JER	048	030	„Znam ja – govori Gospod – obest njegovu. Lažno je njegovo hvalisanje i lažima ništa neće da postigne.
024	JER	048	031	Kukam zato za Moavom, plačem za svima njima, Moavcima. Ječim za ljudima u Kir-Eresu.
024	JER	048	032	Plakaću za tobom više, lozo sivamska, nego što sam plakao za Jazirom. Mladice tvoje su bile pružene do mora, sve do mora jazirskog. A sada se na tvoje, tek pristiglo letnje voće, i na berbu tvoju, ustremio zatirač.
024	JER	048	033	Nestali su radost i veselje iz voćnjaka i iz zemlje moavske. Učinio sam da nestane vina iz kaca, da gazilac ne gazi grožđe u kaci radujući se. Biće vriske, ali ne od radosti.
024	JER	048	034	Od Esevona do Elealije i Jase se čuje naricanje, viču od Soara do Oronajima i Eglat-Selisija jer su se isušile vode nimrimske.
024	JER	048	035	Istrebiću u Moavu – govori Gospod – onog što žrtvuje po uzvišicama i onog koji kadi svojim bogovima.
024	JER	048	036	Za Moavom kao frula jeca srce moje. Za ljudima Kir-Eresa kao frula jeca srce moje, zato što je nastradalo ono što su stekli.
024	JER	048	037	Sve su glave ogolele i sve brade obrijane. Sve su ruke izbrazdane, a kostret je na bedrima.
024	JER	048	038	Na svim krovovima Moava i na njegovim trgovima samo žalopojke, jer sam skršio Moav kao krčag koji niko neće – govori Gospod.“
024	JER	048	039	Žaliće: „O, kako je skršen! Kako je Moav okrenuo glavu jer je posramljen. Postao je Moav priča za podsmeh i užasavanje svim mestima unaokolo.“
024	JER	048	040	Jer ovako kaže Gospod: „Evo, kao orao se obrušava i krila svoja širi nad Moavom.
024	JER	048	041	Keriot je osvojen, utvrđenja opkoljena, a srce će moavskih ratnika onoga dana biti kao srce porodilje.
024	JER	048	042	Moav će istrebljen biti kao narod, jer je sebe nad Gospodom uzdigao.
024	JER	048	043	Čekaju te strahota, jama i zamka, stanovniče Moava! – govori Gospod.
024	JER	048	044	Ko utekne od strahote, u jamu će pasti; ko se iz jame izvuče, u zamku će se uhvatiti! Jer ja sam taj što na Moav donosim godinu njihove kazne – govori Gospod.
024	JER	048	045	U senci su Esevona zastali begunci onemoćali, jer je požar krenuo od Esevona i plamen iz samoga Sihona, da proguta čelo Moavovo i teme buntovnicima.
024	JER	048	046	Jao tebi, Moave! Propašće Hamosov narod! Sinove će tvoje odvesti u ropstvo i tvoje ćerke u izgnanstvo.
024	JER	048	047	Ali vratiću izgnanike moavske u poslednjim danima – govori Gospod.“Dovde je sud nad Moavom.
024	JER	049	001	Za Amonce ovako kaže Gospod: „Zar Izrailj nema decu? Zar Izrailj nema naslednika? Zašto je onda Malhom zauzeo Gad i njegov narod prebiva u tamošnjim gradovima?
024	JER	049	002	Zato, evo, dolaze dani – govori Gospod – uzviknuću Ravi sinova Amonovih bojni poklič. Postaće pusta ruševina, naselja će joj vatrom spaliti, a Izrailj će da zauzme ono što su njemu zauzeli – ovako kaže Gospod.
024	JER	049	003	Zakukaj, Esevone, jer je Gaj opustošen; zapomažite, naselja Ravina, opašite kostret, žalite, tumarajte među zidinama, jer će Malhom u izgnanstvo. Otići će zajedno sa svojim sveštenicima i svojim glavarima.
024	JER	049	004	Zašto se hvališ dolinama? Doline su tvoje potopljene, o, ćerko odmetnička, što se hvališ svojim blagom:’Ko će da udari na mene?’
024	JER	049	005	Evo, na tebe puštam strahotu od svih oko tebe – govori Gospod Bog nad vojskama – na sve strane sve će proterati, a begunce neće imati ko da okupi.
024	JER	049	006	Ali posle ovoga ću vratiti izgnane sinove Amonove – govori Gospod.“
024	JER	049	007	Za Edomce ovako kaže Gospod nad vojskama: „Zar nema više mudrosti u Temanu? Zar je iščezao savet mudraca i zar su pokvarili njihovu mudrost?
024	JER	049	008	Bežite! Okrenite se, u dubine nastanite, stanovnici Dedana. Propast na Isava donosim, vreme kada ću ga kazniti.
024	JER	049	009	I berači grožđa da ti dođu, pabirke zar ne bi ostavili? Da lopovi haraju te noću, zar poneli ne bi koliko im treba?
024	JER	049	010	Ali ja ću da ogolim Isava, da otkrijem skrivena mu mesta, a on sebe da sakrije neće moći. Uništiću mu potomstvo, braću, susede i više ga neće biti.
024	JER	049	011	Ostavi svoju siročad i ja ću ih sačuvati žive; udovice tvoje neka se u mene pouzdaju.“
024	JER	049	012	Jer ovako kaže Gospod: „Evo, iz čaše će zacelo piti i oni kojima nije suđeno da piju, pa zašto bi sasvim kazne ti pošteđen bio? Bićeš kažnjen i zacelo ćeš i ti piti.
024	JER	049	013	Jer sobom se zaklinjem – govori Gospod – ruševina i ruglo, pustoš i kletva postaće Vosora; i svi njeni gradovi će postati ruine doveka.“
024	JER	049	014	Od Gospoda sam čuo vesti i glasnik je poslan među narode: „Okupite se! Udarite na njega! Ustanite u boj!“
024	JER	049	015	„Jer, evo, učinio sam te neznatnim među narodima i prezrenim među ljudima.
024	JER	049	016	Strahovitost te je tvoja obmanula i oholost tvoga srca, ti što živiš u raselini stene, stanovniče gorskih visina. Sve i da kao orao svoje gnezdo u visine sviješ, strovaliću te ja i odande – govori Gospod.
024	JER	049	017	Edom će postati pustoš, i svako ko pored njega prođe užasnut će biti, i zviždaće zbog svih rana njegovih.
024	JER	049	018	Kao kad su opustošeni Sodoma i Gomora i okolni gradovi – kaže Gospod – tamo niko prebivati neće, neće biti potomaka ljudi.
024	JER	049	019	Gle, kao lav što skače iz jordanskog čestara na pašnjak plodan, ja ću Edom poterati odatle u trenu. I ko god da je izabrani, tu ću ga staviti. Jer, ko je kao ja i ko će protiv mene? Ko je taj pastir koji će izaći pred mene?“
024	JER	049	020	Zato čujte namere Gospodnje što ih je za Edom namerio, i njegove naume što je za Temance naumio: stvarno će odvući najmlađe iz stada, opustošiće stvarno zbog njih pašnjak njihov.
024	JER	049	021	A od praska pada njihovoga potrešće se zemlja; vapaj njihovoga glasa će se čuti do Crvenog mora.
024	JER	049	022	Gle, kao orao se diže i obrušava se, krila svoja širi nad Vosorom! A srce će edomskih ratnika onoga dana biti kao srce porodilje.
024	JER	049	023	O Damasku: „Osramotiće se i Amat i Arfad zbog glasova loših što su čuli. Istopi ih strepnja; na moru je loše, nema mu spokoja!
024	JER	049	024	Klonulo je srce u Damasku. Okrenuo se da beži. Užas ga je obuzeo, nemir i bolovi su ga spopali kao porodilju.
024	JER	049	025	Kako to da nije napušten grad slave, grad radosti moje?!
024	JER	049	026	Zato će da popadaju njegovi mladići po njegovim trgovima; nastradaće toga dana svi ljudi ratnici – govori Gospod nad vojskama.
024	JER	049	027	Ja ću vatrom da zapalim zidine Damaska i ona će da sagori Ven-Adadove dvorove.“
024	JER	049	028	O Kedru i o carstvima Asora koje je osvojio Navuhodonosor, car Vavilona: „Ovako kaže Gospod: Ustanite i idite u Kedar i satrite istočne narode!
024	JER	049	029	Uzeće i njihove šatore i njihova stada, njihove šatorske zastore i sve njihove stvari; njihove će kamile uzeti za sebe i vikaće na njih:’Užas odasvud!’
024	JER	049	030	Bežite, utecite odmah, u dubine se nastanite, stanovnici Asora – govori Gospod – jer je za vas osmislio naume, namerio se na vas Navuhodonosor, car Vavilona.
024	JER	049	031	Ustanite! Idite krotkom narodu što spokojno živi – govori Gospod – bez vrata i bez krila na njima, i žive sami.
024	JER	049	032	Njihove će kamile postati plen, a obilje njihove stoke grabež; i ja ću ih razvejati svakim vetrom, te što izbrijavaju zulufe; sa svih strana ću doneti propast njihovu na njih – govori Gospod.
024	JER	049	033	Asor će postati jazbina šakala, pustoš doveka. Tamo niko prebivati neće, potomaka ljudi neće biti.“
024	JER	049	034	Reč Gospodnja koja je došla proroku Jeremiji za Elam, na početku vladavine Sedekije, cara Jude:
024	JER	049	035	Ovako kaže Gospod nad vojskama: „Evo, lomim luk Elamov, njihovu najveću snagu.
024	JER	049	036	Na Elam dovodim četiri vetra, sa četiri strane nebeske. Razvejaću ih svim ovim vetrovima i neće biti naroda u koji neće otići razvejani iz Elama.
024	JER	049	037	Poraziću Elam pred njihovim neprijateljima i pred onima što im rade o glavi. Propast donosim na njih, žar svog gneva – govori Gospod – poslaću za njima mač sve dok ih ne istrebim.
024	JER	049	038	Presto svoj u Elamu postaviću, cara tamošnjeg i glavare istrebiću – govori Gospod.
024	JER	049	039	Ali vratiću izgnanike elamske u poslednjim danima – govori Gospod.“
024	JER	050	001	Reč koju je rukom proroka Jeremije Gospod objavio o Vavilonu i o zemlji haldejskoj:
024	JER	050	002	„Objavite među narodima i proglasite; podignite zastavu, proglasite i ne sakrivajte. Recite:’Osvojen je Vavilon, osramoćen je Vil i Merodah je skršen. Osramoćeni su njihovi idoli i slomljeni njihovi odurni likovi.’
024	JER	050	003	Jer protiv njega dolazi narod sa severa koji će mu opustošiti zemlju. Tamo neće biti potomaka ljudi, a ni stoke, jer će pobeći i otići.
024	JER	050	004	U tim danima i u to vreme – govori Gospod – doći će zajedno Izrailjci i Judejci. Ići će plačući i Gospoda, Boga svoga tražiće.
024	JER	050	005	Pitaće za put za Sion, lice svoje će k njemu okrenuti: Prionimo uz Gospoda i večni savez koji se neće zaboraviti.
024	JER	050	006	Moj je narod sad postao stado izgubljeno, na greh su ih zavodili njihovi pastiri. Zavodili su ga po gorama, išli od brda do brda. Zaboravili su svoje počivalište.
024	JER	050	007	Proždire ih svako ko ih nađe, a njihovi dušmani govore:’Mi za ovo nismo krivi! Oni su zgrešili Gospodu, prebivalištu pravde; Gospodu, nadi njihovih otaca.’
024	JER	050	008	Bežite iz Vavilona i iz zemlje haldejske! Izađite i budite kao jarac predvodnik.
024	JER	050	009	Evo, ja podižem i dovodim na Vavilon zbor naroda velikih iz severne zemlje. Postrojiće se prema njemu i odande ga zarobiti. Strele su im kao u ratnika što decu odvodi i koji se ne vraća bez plena.
024	JER	050	010	Haldeja će plen postati, a oni što je plene činiće to koliko im je po volji – govori Gospod.
024	JER	050	011	Jer vi ste se radovali, vi ste i likovali dok ste plenili moje nasledstvo. Ritali ste se ko junica po proplanku, njištali ste ko obesni konji.
024	JER	050	012	Vaša je majka jako posramljena, zacrvenela se ona što vas rodi. Evo, poslednja među narodima je kao divljina, pustoš i pustara.
024	JER	050	013	Zbog gneva Gospodnjeg tamo se ne živi, sva će biti opustošena. I svako ko pored Vavilona prođe užasnut će biti i zviždaće zbog svih rana njegovih.
024	JER	050	014	Postrojte se na Vavilon svud unaokolo! Gađajte ga, četo s lukovima, ne štedite strele jer je Gospodu zgrešio!
024	JER	050	015	Pokličem sad protiv njega svud unaokolo! Ruke diže, kule mu padaju, strovaljene zidine njegove jer ovo je Gospodnja osveta. Osvetite se: kao što je on činio, tako njemu učinite.
024	JER	050	016	Istrebite sejača iz Vavilona i onoga što o žetvi zamahuje srpom. Neka se od mača tlačiteljskog svako u svoj narod vrati, neka svako svojoj zemlji beži.
024	JER	050	017	Izrailj je ovca oterana koju su lavovi poterali. Prvi lav, car asirski, ga je prožderao; a ovaj zadnji, Navuhodonosor, car Vavilona, mu je kosti oglodao.“
024	JER	050	018	Zato ovako kaže Gospod nad vojskama, Bog Izrailja: „Evo, kazniću cara Vavilona u njegovoj zemlji kao što sam kaznio cara Asirije.
024	JER	050	019	Vratiću Izrailj na njegovu pašu, da pase po Karmilu, po Vasanu, po Jefremovom gorju i po Galadu dok mu se duša ne napase.
024	JER	050	020	U tim danima i u to vreme – govori Gospod – neće biti krivice na Izrailju koja se traži, i neće biti greha na Judi koji se traži; jer ja opraštam onima koji su ostatak.
024	JER	050	021	Na meratajimsku zemlju izađi i na stanovnike Fekoda. Pobij ih, izruči za njima sve kletom uništenju – govori Gospod – i učini sve kako sam ti zapovedio.
024	JER	050	022	Bojni poklič i razaranje veliko su po zemlji!
024	JER	050	023	Kako je presečen i slomljen malj čitave zemlje! Kako je Vavilon postao ruglo među narodima!
024	JER	050	024	Zamku sam ti postavio i ti si se uhvatio, Vavilone. Ti i ne znaš da si razotkriven i uhvaćen jer si protiv Gospoda zaratio.“
024	JER	050	025	Gospod je otvorio svoju oružarnicu i izneo oružje svoje jarosti, jer to u haldejskoj zemlji je poduhvat Gospoda, Boga nad vojskama.
024	JER	050	026	Na nju dođite sa svih krajeva, otvorite njene žitnice i zgrnite je na gomile! Izručite je kletom uništenju da joj niko ne preživi!
024	JER	050	027	Pokoljite sve njene nasilnike kao bikove, na klanje ih povedite! Jao njima, jer stiže njihov dan, vreme njihove kazne!
024	JER	050	028	Glas begunaca i izbeglih iz vavilonske zemlje javlja po Sionu o osveti Gospoda, našeg Boga, o osveti za njegov Dom.
024	JER	050	029	„Okupi strelce na Vavilon, utabori četu s lukovima protiv njih svuda unaokolo. Neka niko ne pobegne. Uzvrati mu po delima njegovim, prema svemu što je učinio ti mu učini, jer se poneo drsko protiv Gospoda, protiv Sveca Izrailjeva.
024	JER	050	030	Zato će da popadaju njegovi mladići po njegovim trgovima; nastradaće toga dana svi ljudi ratnici – govori Gospod.
024	JER	050	031	Evo, dolazim na tebe, o, drzniče – govori Gospod Bog nad vojskama – jer je došao tvoj dan i vreme da te kaznim!
024	JER	050	032	Posrnuće drznik, pašće, a niko ga podignuti neće. Zapaliću vatru u njegovim gradovima da proguta sve unaokolo.“
024	JER	050	033	Ovako kaže Gospod nad vojskama: „Potlačeni su zajedno narod Izrailja i narod Jude. Svi njihovi tlačitelji su ih zgrabili, odbijaju da ih oslobode.
024	JER	050	034	Ali je jak njihov Otkupitelj!’Gospod nad vojskama’ mu je ime. On će ih braniti u njihovoj parnici da zemlji da spokoj, a nespokoj svim stanovnicima Vavilona.
024	JER	050	035	Mač na Haldejce – govori Gospod – i na sve stanovnike Vavilona, na njegove glavare i mudrace njegove!
024	JER	050	036	Mač na lažne proroke – neka budu budale. Mačem na njihove ratnike – neka se užasnu.
024	JER	050	037	Mač na njihove konje, na njihova kola i na sve koji su među njima, a mešanog su porekla. Postaće kao žene! Mač na njihove riznice – neka budu oplenjene.
024	JER	050	038	Suša vodama njegovim! Neka presuše, jer je to zemlja idola od čijeg užasa ludo rade.
024	JER	050	039	Zato će u njemu boraviti zveri pustinjske sa hijenama, i nojevi će se nastaniti. On doveka neće biti naseljen, od kolena do kolena biće nenastanjen.
024	JER	050	040	Kao kad je Bog opustošio Sodomu i Gomoru i okolne gradove – govori Gospod – tamo niko prebivati neće, neće biti potomaka ljudi.
024	JER	050	041	Gle, narod dolazi sa severa! Veliki narod i carevi mnogi biće podignuti iz najdaljih zemljinih krajeva.
024	JER	050	042	Oni drže luk i koplje. Okrutni su i nemilosrdni, a glas im huči kao more. Jašu konje spremni kao ratnik protiv tebe, ćerko vavilonska.
024	JER	050	043	Čuo je o njima glas car Vavilona i ruke su mu klonule, obuzeli su ga zebnja i bol kao porodilju.
024	JER	050	044	Gle, kao lav što skače iz jordanskog čestara na pašnjak plodan, ja ću ih poterati odatle u trenu. I ko god da je izabrani, tu ću ga staviti. Jer, ko je kao ja i ko će protiv mene? Ko je taj pastir koji će izaći pred mene?“
024	JER	050	045	Zato čujte namere Gospodnje što ih je za Vavilon namerio, i njegove naume što je za zemlju haldejsku naumio: stvarno će odvući najmlađe iz stada, opustošiće stvarno zbog njih pašnjak njihov.
024	JER	050	046	Od povika „Osvojen je Vavilon“potrešće se zemlja i vapaj će se čuti među narodima.
024	JER	051	001	Ovako kaže Gospod: „Evo, podižem na Vavilon i na stanovnike Lev-Kamaja vetar što razara.
024	JER	051	002	Na Vavilon šaljem tuđince da ih razveju, da opustoše njihovu zemlju. Napašće ih sa svih strana na dan propasti.
024	JER	051	003	Neka strelac luk svoj ne zapinje, neka se ne šepuri u oklopu svome. Ne štedite njegove mladiće, izručite kletom uništenju svu vojsku njegovu.
024	JER	051	004	Popadaće pobijeni u zemlji haldejskoj i probodeni po njegovim ulicama.
024	JER	051	005	Izrailj i Juda nisu udovica zaboravljena od njihovog Boga, Gospoda nad vojskama, makar je njihova zemlja puna greha pred Svecem Izrailjevim.“
024	JER	051	006	Bežite iz Vavilona! Svako živu glavu nek spasava da ne nastradate u njegovoj krivici. Jer je vreme Gospodnje osvete. On uzvraća, on će da mu naplati.
024	JER	051	007	Čaša zlatna je Vavilon bio u Gospodnjoj ruci, svu je zemlju opijao. Od njenog vina su se napili narodi i zato su se poneli ludo narodi ti.
024	JER	051	008	I odjednom je pao Vavilon i razbio se. Kukajte nad njim! Donesite melem za njegovu bol, možda i ozdravi.
024	JER	051	009	Lečili smo mi Vavilon, ali nije ozdravio. Ostavite ga! Svako svojoj zemlji neka ide, jer do neba je dospeo njegov sud, do oblaka se uzdigao.
024	JER	051	010	A Gospod je za nas pravedna dela učinio. Dođite, objavimo na Sionu delo Gospoda, našeg Boga!
024	JER	051	011	Strele naoštrite! Štitove podignite! Na Vavilon je Gospod podigao duh midijskih careva jer hoće da ga razori, jer je Gospodnja osveta, odmazda za njegov Dom.
024	JER	051	012	Podignite zastavu protiv zidina Vavilona! Ojačajte stražu, postavite stražare, spremite zasede. Ono što je Gospod naumio, to je i uradio, baš kako je najavio stanovnicima Vavilona.
024	JER	051	013	O, ti što živiš kraj mnogih voda i obiluješ bogatstvom, kraj ti je došao i tvoj je dobitak prestao!
024	JER	051	014	Gospod nad vojskama se sobom zakleo: „Ispuniću te ljudima kao skakavcima da na tebe pobednički kliču.“
024	JER	051	015	On je silom svojom načinio zemlju. Mudrošću svojom on je osnovao vaseljenu i svojom je razboritošću razapeo nebesa.
024	JER	051	016	Glas on kada pusti, vode huče na nebesima. On podiže oblake s kraja zemlje, kiši munje daje i izvodi vetar iz svojih riznica.
024	JER	051	017	Baš je od svog znanja glup svaki čovek. Zbog idola se svaki zlatar stidi jer su obmana njegovi liveni idoli. Nema daha u njima.
024	JER	051	018	Oni su isprazni, tvorevine rugla. Propašće kad dođe vreme za njihovu kaznu.
024	JER	051	019	Ne slede Jakovu takvi kao ovi. Jer on je taj koji je sve načinio. Pleme je njegovo nasledstvo, a on se zove Gospod nad vojskama.
024	JER	051	020	„Ti si mi malj, ratno oružje; tobom razbijam narode i carstva tobom satirem.
024	JER	051	021	Tobom razbijam i konja i njegovog jahača; tobom razbijam kola i njihovog vozača.
024	JER	051	022	Tobom razbijam muškarca i ženu; tobom razbijam starca i dete; tobom razbijam mladića i devojku.
024	JER	051	023	Tobom razbijam pastira i stado njegovo; tobom razbijam ratara i njegovu zapregu; tobom razbijam gospodara i dostojanstvenika.
024	JER	051	024	Naplatiću Vavilonu i svim stanovnicima Haldeje sve njihove opačine koje su počinili na Sionu vama naočigled – govori Gospod.
024	JER	051	025	Evo me na tebe, goro što satireš – govori Gospod – koja satireš svu zemlju. Na tebe ću ruku svoju da ispružim, da te svaljam sa litice i od tebe da napravim goru sagorelu.
024	JER	051	026	Od tebe neće uzimati ni ugaoni kamen, ni kamen temeljac, jer ćeš biti pustoš doveka – govori Gospod.
024	JER	051	027	Podignite zastavu u zemlji! Duvajte u trube među narodima! Spremite protiv njega narode, okupite na njega carstva Ararata, Minije i Ashenasa. Postrojte na njega vojskovođu, dovedite konje čekinjaste kao skakavci.
024	JER	051	028	Spremite na njega narode i midijske careve, njihove gospodare, sve njihove glavare i svaku zemlju njihove vladavine.
024	JER	051	029	I zemlja će se tresti i uvijati, jer se na Vavilonu ispunjavaju Gospodnje namere, da zemlju vavilonsku pretvori u pustoš nenaseljenu.
024	JER	051	030	Prestali su da se bore ratnici Vavilona, ostali su u utvrđenjima i presahnula im je snaga. Postali su kao žene! Domove su im spalili, a vrata polomili.
024	JER	051	031	Stiže glasnik za glasnikom, trči vesnik za vesnikom, javlja caru Vavilona: grad su njegov sasvim osvojili;
024	JER	051	032	gazove su opkolili, ritove su vatrom popalili i sve ratnike preplašili.“
024	JER	051	033	Jer ovako kaže Gospod nad vojskama, Bog Izrailja: „Ćerka vavilonska će biti kao gumno kome je vreme da se omlati. Još malo i za nju će doći vreme žetve.“
024	JER	051	034	„Mene je Navuhodonosor, car Vavilona, i proždrao i pomeo. Izložio me je kao posudu praznu, proždrao me kao morska neman. Mojim je dobrima napunio trbušinu svoju, a mene je ojadio.
024	JER	051	035	Neka na Vavilon dođe nasilje učinjeno nada mnom i mojom rodbinom – reći će stanovnica Siona. I moja krv na stanovnike Haldeje – reći će Jerusalim.“
024	JER	051	036	Zato ovako kaže Gospod: „Braniću te u parnici tvojoj. Osvetiću te! Presušiću more njegovo i izvor mu isušiti.
024	JER	051	037	Vavilon će postati gomila kamenja i brlog šakala, ruglo i pustoš u kojoj niko ne živi.
024	JER	051	038	Zajedno će rikati kao mladi lavovi, režaće kao lavići.
024	JER	051	039	A kada se razdraže daću im njihove gozbe i napiću ih; pa neka slave i spavaju doveka, neka se ne bude – govori Gospod.
024	JER	051	040	Odvešću ih kao jagnjad na klanje i kao ovnove i jarce.
024	JER	051	041	Kako je porobljen Sisak i uhvaćena slava sve zemlje! Kako je Vavilon postao ruglo među narodima!
024	JER	051	042	More se diglo hukom talasa svojih na Vavilon. Prekrilo ga je!
024	JER	051	043	Njegovi su gradovi postali pustoš, zemlja osušena, pustara bez ikoga u njima. Tamo neće biti potomaka ljudi.
024	JER	051	044	Kazniću Vila u Vavilonu, iz usta ću da mu otmem ono što je progutao. Neće mu ponovo hrliti narodi, a i zidine će vavilonske pasti.
024	JER	051	045	Izađite iz sredine njegove, o, narode moj! Svako neka spasava glavu od rasplamtelog gneva Gospodnjeg.
024	JER	051	046	Da vam ne klone srce, ne plašite se glasa što se čuje po zemlji. Jer će jedne godine stići jedan glas, pa druge godine drugi glas. A u zemlji će biti nasilje i boriće se vladar sa vladarom.
024	JER	051	047	Zato, evo, dolaze dani kada ću da kaznim idole Vavilona; sva će njegova zemlja biti posramljena, a svi njegovi pobijeni će padati usred njega.
024	JER	051	048	Klicaće nebesa i zemlja i sve u njima nad Vavilonom, jer sa severa dolaze zatirači – govori Gospod.“
024	JER	051	049	Vavilon će pasti zbog pobijenih Izrailjaca kao što su zbog Vavilona padali pobijeni cele zemlje.
024	JER	051	050	Idite vi, koji ste pobegli od mača, ne ostajte! Setite se Gospoda tamo daleko, i Jerusalim u srcu nosite.
024	JER	051	051	Osramoćeni smo, jer smo čuli za ruglo. Lica nam je pokrila sramota, jer su tuđinci došli u Svetilišta Gospodnjeg Doma.
024	JER	051	052	„Zato, evo, dolaze dani – govori Gospod – kazniću njegove idole i po svoj zemlji svojoj roptaće na samrti.
024	JER	051	053	U nebesa neka se Vavilon digne, neka se utvrdi u visini u svoj sili svojoj, ali ja šaljem zatirače na njega – govori Gospod.
024	JER	051	054	Čujte vapaj iz Vavilona! Razaranje veliko iz zemlje haldejske!
024	JER	051	055	Jer Gospod satire Vavilon, vrevu njegovu ućutkuje. I bučaće njegovi talasi kao mnoge vode, galamiće glasovi njihovi.
024	JER	051	056	Zatirač dolazi na Vavilon. Porobiće njegove ratnike, polomiće lukove njihove, jer Gospod je Bog koji plaća i sigurno istom merom vraća.
024	JER	051	057	Opiću njegove glavare i mudrace njegove, njegove gospodare, dostojanstvenike njegove i njegove ratnike. I zaspaće doveka i buditi se neće – govori Car, Gospod nad vojskama mu je ime.“
024	JER	051	058	Ovako kaže Gospod nad vojskama: „Široke zidine Vavilona će srušiti, a vrata njegova visoka će vatrom spaliti. Narodi su radili uzalud, ljudi su za vatru rintali.“
024	JER	051	059	Ovo je nalog koji je prorok Jeremija izdao Soraji, Nirijinom sinu i Masijinom unuku, kada je sa Judinim carem Sedekijom otišao u Vavilon, četvrte godine njegove vladavine. A Soraja je bio glavni komornik.
024	JER	051	060	Naime, Jeremija mu je u jednu knjigu zapisao sve zlo koje će stići Vavilon, baš sve ove poruke koje su zapisane o Vavilonu.
024	JER	051	061	A onda je Jeremija rekao Soraji: „Čim dođeš u Vavilon pazi da naglas pročitaš sve ove reči.
024	JER	051	062	Reci:’O, Gospode! Ti si objavio da ćeš razoriti ovo mesto, da u njemu ne ostane potomaka ljudi ni stoke, već da bude pustoš doveka.’
024	JER	051	063	I kada završiš sa čitanjem, veži ovu knjigu za kamen i baci je posred Eufrata.
024	JER	051	064	A onda reci:’Ovako će Vavilon da potone i neće se dići, zbog zla koje donosim na njega! Malaksaće!’“Ovde se završavaju Jeremijine poruke.
024	JER	052	001	Sedekija je imao dvadeset jednu godinu kad se zacario, a vladao je jedanaest godina u Jerusalimu. Majka mu se zvala Amutala, ćerka Jeremijina, iz Livne.
024	JER	052	002	On je činio što je zlo u očima Gospodnjim, sasvim kako je činio i Joakim.
024	JER	052	003	I pošto su se pobunili protiv Gospoda, gnev Gospodnji je došao na Jerusalim i Judu, pa ih je odbacio od svoga lica. A Sedekija se pobunio protiv vavilonskog cara.
024	JER	052	004	Devete godine njegovog carevanja, desetog dana desetog meseca, došao je Navuhodonosor, car Vavilona, sa svom svojom vojskom na Jerusalim; utaborili su se pred njim i podigli nasip oko njega.
024	JER	052	005	Grad je bio pod opsadom do jedanaeste godine cara Sedekije.
024	JER	052	006	Ali devetog dana četvrtog meseca kad je u gradu zavladala ljuta glad, da nije bilo hrane za narod zemlje,
024	JER	052	007	grad je bio provaljen. Car je pod okriljem noći pobegao sa svim ratnicima između dva zida pored carskog vrta, iako su Haldejci bili svuda oko grada, i otišao u pravcu Arave.
024	JER	052	008	Haldejski vojnici su se dali u poteru za carem i stigli ga na Jerihonskim poljanama; sva njegova vojska se razbežala i ostavila ga.
024	JER	052	009	Haldejci su uhvatili cara. Odveli su ga vavilonskom caru u Rivlu, u amatskoj zemlji, koji mu je izrekao presudu.
024	JER	052	010	Car Vavilona je Sedekijine sinove poklao pred njim, a u Rivli je takođe poklao i sve glavare Jude.
024	JER	052	011	Sedekiji je iskopao oči, pa ga je vezanog lancima vavilonski car doveo u Vavilon i bacio u zatvor sve do dana njegove smrti.
024	JER	052	012	Desetog dana petog meseca; to je bila devetnaesta godina cara Navuhodonosora, cara Vavilona, u Jerusalim je došao carev sluga Navuzardan, zapovednik telesne straže koji je služio vavilonskom caru.
024	JER	052	013	On je spalio Dom Gospodnji, carev dvorac i sve kuće u Jerusalimu; spalio je svaku veliku zgradu.
024	JER	052	014	Zatim su svi haldejski vojnici, koji su bili sa zapovednikom telesne straže, srušili sve zidine oko Jerusalima.
024	JER	052	015	Najsiromašnije i ostatak naroda koji je ostao u gradu, one što su prebegli k vavilonskom caru i preostale majstore, odveo je u izgnanstvo Navuzardan, zapovednik telesne straže.
024	JER	052	016	Ipak, zapovednik telesne straže, Navuzardan je ostavio najsiromašnije u zemlji da budu vinogradari i zemljoradnici.
024	JER	052	017	Haldejci su izlomili i bronzane stubove koji su bili u Domu Gospodnjem, i podnožja i bronzano more, koji su bili u Domu Gospodnjem, i odneli svu njihovu bronzu u Vavilon.
024	JER	052	018	Odneli su i lonce, lopatice, usekače, mašice, tepsije, i sve bronzano posuđe koje se koristilo za hramsku službu, kao i kadionice i lavore.
024	JER	052	019	Zatim zdele, kadionice, činije, lonce, svećnjake, tepsije i krčage. Zapovednik telesne straže je odneo sve što je bilo od zlata i srebra.
024	JER	052	020	Bronzi od dva stuba, jednog mora, dvanaest bronzanih volova koji su bili pod njim i podnožja, a koje je car Solomon načinio za Dom Gospodnji, nije bilo mere.
024	JER	052	021	U pogledu stubova, svaki stub je bio visok osamnaest lakata i bio je obmotan užetom od dvanaest lakata. Bio je šupalj i debljine četiri prsta,
024	JER	052	022	a na njegovom vrhu je bilo bronzano oglavlje. Oglavlje je bilo visoko pet lakata. Pletenice i narovi oko oglavlja su bili potpuno od bronze. Drugi stub s pletenicom i narovima je bio isti.
024	JER	052	023	Bilo je devedeset šest narova sa strana; ukupno stotinu narova u pletenici.
024	JER	052	024	Zapovednik telesne straže je, takođe, poveo Soraju, Prvosveštenika, i Sofoniju, drugog sveštenika, i tri vratara.
024	JER	052	025	Iz grada je odveo i jednog dvoranina koji je bio nad ratnicima, i sedmoricu carskih sveštenika koje su našli u gradu. Takođe je odveo pisara vojnog zapovednika, koji je pozivao u vojsku narod zemlje, i šezdeset ljudi od naroda zemlje koje su našli u gradu.
024	JER	052	026	Navuzardan, zapovednik telesne straže, ih je uzeo i doveo ih pred vavilonskog cara u Rivlu.
024	JER	052	027	Vavilonski car ih je pobio; pogubio ih je u Rivli, u zemlji amatskoj. Tako je Juda bio odveden u izgnanstvo iz svoje zemlje.
024	JER	052	028	Ovo je narod koji je Navuhodonosor poveo u izgnanstvo: sedme godine: tri hiljade dvadeset troje Judejaca;
024	JER	052	029	osamnaeste godine Navuhodonosor je poveo iz Jerusalima osam stotina trideset dvoje ljudi;
024	JER	052	030	Navuhodonosorove dvadeset treće godine, zapovednik telesne straže, Navuzardan, poveo je u izgnanstvo sedam stotina četrdeset pet Judejaca. Ukupno četiri hiljade šest stotina ljudi.
024	JER	052	031	Trideset sedme godine izgnanstva Judinog cara Jehonije, dvadeset petog dana dvanaestog meseca, vavilonski car Evil-Merodah je u prvoj godini svoga carevanja pomilovao i pustio iz tamnice Judinog cara Jehoniju.
024	JER	052	032	Ljubazno je s njim razgovarao, i postavio mu stolicu više stolica svih careva koji su bili s njim u Vavilonu.
024	JER	052	033	Jehonija je odložio svoju tamničku odeću, pa je do kraja života jeo hranu za carevim stolom.
024	JER	052	034	Car Vavilona mu je svakodnevno davao za izdržavanje do kraja njegovog života, sve do dana njegove smrti.
#
# BOOK	025	LAM	Lamentations	Plač Jeremijin
025	LAM	001	001	Kako sedi prestonica usamljena! A nekad je puna ljudi bila. Grad postade kao udovica, a nekad je svet ga poštovao. Ta carica među gradovima robinja je sada potlačena.
025	LAM	001	002	Groznim plačem svu noć plače, niz obraze suze roni. Nikog nema da je teši sada, a nekada svi joj prijatelji behu. Saveznici svi je izdadoše, postali su njeni neprijatelji.
025	LAM	001	003	Narod Judin, roblje bespomoćno, u nevolji, u teškom progonstvu, po tuđinskim sad žive zemljama. Nema mesta gde bi da počinu. Odasvud ih okružuju gonitelji, iz tesnaca nikud da pobegnu.
025	LAM	001	004	Tužni su putevi ka sionskom Domu, na praznike ne dolazi niko. Sva su vrata razvaljena, sveštenici uzdišu jednako, uplakane su devojke koje su nekad pevale. Sion je u gorkom ropcu.
025	LAM	001	005	Nad njim sada gospodare tlačitelji, zbog pobede likuju neprijatelji. Mnogobrojni su gresi sionski, zato ga je Gospod izložio patnjama. Nasilnici zarobiše decu sa Siona i odvedoše ih u izgnanstvo.
025	LAM	001	006	Povukla se od ćerke sionske, povukla se sva slava njegova. Knezovi mu postadoše kao srne iscrpene od gladi, u bežanju izgubiše snagu ispred lovaca koji ih gone.
025	LAM	001	007	Jerusalim, ruševina usamljena, svog se sjaja opominje, a kad pade neprijateljima u ruke, nikog nema da mu pomoć pruži. Gledaju ga tlačitelji, smeju mu se zato što je pao.
025	LAM	001	008	Teški li su ovog grada gresi! Gadan li je, nečist li je! Ceniše ga, a sad ga preziru: Grad bez časti, go je u sramoti. Samo ječi, lice krije, osvrće se, iza sebe gleda.
025	LAM	001	009	Vidi mu se da je nečist jako, ali on ne mari što ga ovo snađe. Užasno je kako on propada, a nikoga nema da ga teši. Pogledaj, Gospode, njegovu nevolju, jer neprijatelji likuju li, likuju.
025	LAM	001	010	Neprijatelj grabi, pljačka, sve riznice ovog grada. Jerusalim gleda kako stranci provaljuju Domu u Svetilište, a njima si, Gospode, zabranio da stupaju gde ti zbor stupa.
025	LAM	001	011	Cvili narod, kako da ne tuguje! Traže hleba, trampe dragocenosti svoje za hranu, ne bi li živnuli nekako. „Smiluj mi se – [plaču] – o, Gospode! Smiluj mi se, jer padoh u bedu.“
025	LAM	001	012	Pogledajte me, svi što prolazite – [grad dovikuje tužno] – Ima li bola sličnog ovom bolu što pogodi mene? Kako me je Gospod udario u dan kad se na me razgnevio.
025	LAM	001	013	Poslao je oganj sa visine, razgore ga po mojim kostima. Razapeo mrežu ispred mojih nogu i na zemlju oborio. Ucvilio me je i ožalostio u mukama za sva vremena.
025	LAM	001	014	Sve moje grehe na mene navalio, rukom ih svojom u breme svezao, na moj ga je vrat natovario. Oslabih od ovog tereta. Gospod me je predao mojim dušmanima, ja im se pak ne mogu suprotstaviti.
025	LAM	001	015	Svim mojim junacima Gospod se narugao. Digao je ratnike protiv mene, da pobije moje uzdanice mlade. Kao grožđe u muljari izgazio je Gospod lepu zemlju Judinu.
025	LAM	001	016	Zato iz mojih očiju kao potok liju suze. Utešiti ne može me niko; ohrabriti ne može me niko. Sinovi su moji pobeđeni, neprijatelj ništa narodu ne ostavi.
025	LAM	001	017	Sion ruke svoje pruža, ali pomoć niko mu ne pruža. Gospod posta protivnik narodu Jakovljevu, sa svih strana navaljuju tlačitelji; s Jerusalimom postupaju kao da je gadost među njima.
025	LAM	001	018	Gospod me je pravedno kaznio, jer njegovu reč nisam poslušao. O, čujte me, odasvud narodi, jade moje gledajte, vidite; devojke moje, mladiće moje, u progonstvo oteraše.
025	LAM	001	019	Pozvah svoje saveznike, a oni mi pomoć uskratiše. Sveštenici moji i starešine po gradskim ulicama pomreše, a samo su hranu tražili ne bi li u životu ostali.
025	LAM	001	020	Na moj ropac pogledaj, Gospode, na izmučenost duše moje. U grudima srce mi se grči, žalostan sam zbog svoga prkosa. Po ulicama sinove moje ubijaju, a unutra, po kućama, smrt kosi.
025	LAM	001	021	Kako cvilim, čuj me. Nema nikog da me uteši. Za moju nesreću dušmani su čuli, te likuju zato što si mi je ti poslao. Daj da i meni svane! Neka slično meni i dušmani pate.
025	LAM	001	022	Prokuni njihove opačine sve, računaj im zlo za zlo; mene si već za grehe kaznio, i njih kazni tako. Samo ječim ja u jadu sada, u mom je srcu tuga.
025	LAM	002	001	Kada se Gospod razgnevio, ćerku je sionsku u tamu zavio. Sjajni grad svetlosti nebeske, u ruševine pretvori zemaljske. Slavni [Dom], diku Izrailjevu, on napusti u dan gneva svoga.
025	LAM	002	002	Gospod je satro bez milosti, sva sela u Jakovljevoj zemlji. Kad se razgnevio, on je razorio sve tvrđave što drže Judejci; sa zemljom je sravnio i prokleo carstvo i njegove glavare.
025	LAM	002	003	U raspaljenoj svojoj jarosti, svu moć izrailjsku on je skrhao. Kad je neprijatelj nasrnuo, desnicu svoju Bog nam je uskratio. Kao oganj planuo je u Jakovu, oko sebe sve je popalio.
025	LAM	002	004	Kao neprijatelj luk je svoj zategao, kao dušman je navalio, ubijao sve što nam je oku drago, sve čemu se radovasmo. Na šatore ćerke sionske sasu svoju srdžbu raspaljenu.
025	LAM	002	005	Gospod je kao neprijatelj postao: Izrailjev narod razorio, sve njegove dvore porušio, sve tvrđave njemu razorio; Judinom narodu umnožio je jade, nagomilao jecanje i uzdisaje.
025	LAM	002	006	Senicu je rasturio u komade, razorio mesto za službe Božije. Na Sionu Gospod u zaborav baci i praznik i subotu; razgnevio se i prezreo i cara i sveštenika.
025	LAM	002	007	Gospod je svoj žrtvenik odbacio, Svetilište svoje je oskrnavio; predao u ruke dušmanske da ruše bedeme i dvore, da urlaju po Gospodnjem Domu, gde mi nekad praznovasmo.
025	LAM	002	008	Gospod je odlučio da ruši, da popadaju zidovi ćerke sionske; odredio je meru rušenja i nije se ustezala ruka njegova. Spoljni zidovi, drugi red zidova, oronuli tužno leže.
025	LAM	002	009	Vratnice su spaljene i polomljene, on im je zdrobio reze i grede. Car i knezovi su u progonstvu, nema nikog da nas uči Zakonu, niti se javljaju viđenja, dar Gospodnji prorocima.
025	LAM	002	010	Starešine ćerke sionske po zemlji su posedali i ćute, glave svoje prašinom posipaju, obavili kostret oko tela. Sve do zemlje spustile su glave jerusalimske devojke mlade.
025	LAM	002	011	Od plakanja iščileše mi oči, u ropcu mi duša grca, žalost me je iscrpla potpuno, jer posmatram slom naroda moga: deca i odojčad umiru po trgovima grada srušenoga.
025	LAM	002	012	Govorahu svojim materama: „Gde je žito? Gde je piće?“i slično ranjenicima obamiru po trgovima grada srušenoga i duše svoje ispuštaju na grudima svojih majki.
025	LAM	002	013	O, Jerusalime, o, mili grade, kome si sličan, nalik si na koga? Kako da te utešim, o, device, ćerko sionska? Da li je ovako postradao iko? Nesreća je tvoja bezgranična, kao more. Da te isceli neko?
025	LAM	002	014	Tvoji proroci nemaju proroštva osim obmana i laži. Na krivicu tvoju ne ukazuju, zavaravaju te, od izgnanstva odvraćaju. Lažnim te proroštvima ubeđuju, te izbegavaš pokajanje.
025	LAM	002	015	Ruga ti se, pljeska rukama narod koji prolazi kraj grada. Zvižde i glavom odmahuju nad ruševinama jerusalimskim: „Je li to ta varoš savršeno lepa? Je li to radost cele zemlje?“
025	LAM	002	016	Smeju ti se, nad tobom se cerekaju svi neprijatelji tvoji. Krive usne, keze zube, pa govore: „Mi smo ga slistili! Ovo je ono što smo čekali! Dočekasmo. Oči naše videše!“
025	LAM	002	017	Gospod je izvršio svoju nameru, održao je reč svoju. Od davnina nas je on opominjao, sad nas bez milosti razorio. Neprijatelj pobednički likuje, protivnik se našem porazu veseli.
025	LAM	002	018	I zidovi tvoji neka vape, jecaj, ćerko sionska, prizivaj Gospoda! Neka teku suze tvoje kao potoci i danju i noću. Ne daj sebi odmora, nariči! Ne daj mira zenicama, plači!
025	LAM	002	019	Tokom noći diži se i viči, prizivaj ga svakog časa, izlivaj srce kao vodu pred licem Gospoda, da se smiluje nejači tvojoj, deci što od gladi skapavaju po uglovima svih ulica.
025	LAM	002	020	Pogledaj, pogledaj, o, Gospode! Koga si to na muke bacio? Zar žene da porod svoj jedu? Zar one što u naručju njišu? Zar u samom Svetilištu kolju sveštenike tvoje i proroke tvoje?
025	LAM	002	021	Po ulici leže u prašini, mrtva leže deca sa starcima; devojke moje i mladići leže mačem pobijeni. Ti ih pobi u dan gneva svoga, ti ih pokla bez milosti.
025	LAM	002	022	Kao da je dan praznika, sa svih strana sabrao si sve užase na me. U dan gneva tvoga niko nije preživeo, niko utekao. Decu moju odnjihanu i odraslu pobio je dušmanin kleti.
025	LAM	003	001	Ja sam čovek koji je upoznao bedu; iskusio sam kako [Bog] kažnjava.
025	LAM	003	002	Mene odvede, mene primora; hodam bez svetlosti, a tmina sve gušća.
025	LAM	003	003	Lično mene on bije i tuče, njegovi udarci ne prestaju.
025	LAM	003	004	Meso mi se cepa, koža mi puca; on lomi kosti moje.
025	LAM	003	005	U ropski me jaram upregao, teškoće je na mene navalio,
025	LAM	003	006	naterao da živim u tmini, mrtvac zatvoren doveka.
025	LAM	003	007	Zazida me, izlaza mi nema; ja sam sužanj s teškim okovima.
025	LAM	003	008	Vičem, vapim da mi on pomogne, ali on mi molitvu odbija.
025	LAM	003	009	Tesanim kamenom me je zazidao, na sve strane zakrčio drumove, puteve.
025	LAM	003	010	Kao medved na me vreba, kao lav se na me baca.
025	LAM	003	011	Po bespuću goni me i komada, ostavlja me da bih tamo umro.
025	LAM	003	012	Zapinje luk svoj i gađa, kao da sam ja meta njegovih strela.
025	LAM	003	013	U nutrinu strele mi je sasuo, u moje telo duboko ih zario.
025	LAM	003	014	Narod mi se vazda podsmeva, za porugu služim svima.
025	LAM	003	015	On gorčinom mene hrani, pelenom me on napaja.
025	LAM	003	016	Tera me da grizem kamen i zube moje lomi; u pepeo mene zakopava.
025	LAM	003	017	Zaboravih šta je mir i zdravlje, više ne znam šta je život dobri.
025	LAM	003	018	Nema meni još mnogo življenja, iščezla je moja nada u Gospoda.
025	LAM	003	019	Mislim na svoje muke i potucanja, to mi je slično pelenu, slično otrovu.
025	LAM	003	020	Mislim na to bez prestanka, duša moja sahne u meni.
025	LAM	003	021	Nevolju nosim u srcu svome, ali gajim nadu u mislima:
025	LAM	003	022	Nije nas nestalo jer nije prestala ljubav Gospodnja, jer nije presušilo milosrđe njegovo,
025	LAM	003	023	oni se obnavljaju svakog jutra, vernost mu je zajamčena kao izlazak sunca.
025	LAM	003	024	Kad Gospoda imam, ništa mi ne treba, i zato se uzdam u njega.
025	LAM	003	025	Gospod je dobar prema čoveku koji se u Boga uzda, koji ga traži.
025	LAM	003	026	Dobro je čekati ga smireno, očekivati spasenje od Gospoda.
025	LAM	003	027	Najbolje je u mladosti svome se jarmu naučiti.
025	LAM	003	028	Patniče, sedi usamljen i ćuti, [Bog] je to nametnuo.
025	LAM	003	029	Poklonimo se do tla prašnjavoga, možda još ima nade.
025	LAM	003	030	Ako nas tuče, neka tuče; ako nam se ruga, neka se ruga.
025	LAM	003	031	Gospod ipak ima milosrđa, za večnost [nas] neće odbaciti;
025	LAM	003	032	smilovaće se iako nas je rastužio, njegova je milost postojana;
025	LAM	003	033	njemu nije milo da nas ponižava i da na ljude navaljuje tugu.
025	LAM	003	034	Kada sužnje gaze mučitelji, kada duh im lome u tamnici,
025	LAM	003	035	kada ljude lišavaju prava, kada se ukida što je Svevišnji ustanovio,
025	LAM	003	036	kada se pravda izvrće na sudu, zar Gospod sve to ne vidi?
025	LAM	003	037	Čovek kaže pa se i ne zbude, ali Gospod zapoveda i to biti mora.
025	LAM	003	038	Kada Svevišnji odredi onda i nesreća i dobro dolazi.
025	LAM	003	039	Zašto se buni čovek? Svako dobija prema grehu svome.
025	LAM	003	040	Ispitajmo, razmotrimo puteve svoje, vratimo se Gospodu svome.
025	LAM	003	041	Otvorimo svoja srca, molimo se Bogu nebeskome.
025	LAM	003	042	Mi smo otpadnici, mi smo nepokorni, a ti nam praštao nisi.
025	LAM	003	043	Gnevom si se zaogrnuo, gonio nas, ubijao, nisi štedeo.
025	LAM	003	044	Oblakom si se zaogrnuo, naša molitva nije prodrla do tebe.
025	LAM	003	045	Smetlište si od nas načinio, svi narodi su nas prezreli.
025	LAM	003	046	Na nas su se iskezili svi naši dušmani.
025	LAM	003	047	Prošli smo kroz propast i ruševine, živimo u strahu i zatiranju.
025	LAM	003	048	Potoci suza iz mojih očiju teku zbog razaranja moga naroda.
025	LAM	003	049	Suze moje teku bez prestanka, iz očiju liju i stati neće,
025	LAM	003	050	dok nas ne pogleda i ne vidi Gospod sa nebesa.
025	LAM	003	051	Žalost me razdire kad gledam očima šta se događa u gradu ženama.
025	LAM	003	052	Kao pticu progone me stalno, a nemaju zašto da me mrze.
025	LAM	003	053	Živoga me u jamu baciše i kamenjem zatrpaše.
025	LAM	003	054	Voda mi se sklopi iznad glave, te pomislih: „Sa mnom je svršeno.“
025	LAM	003	055	Iz dubine, iz jame, o, Gospode, prizvah ime tvoje.
025	LAM	003	056	Glas moj ti si čuo, poslušaj vapaje moje!
025	LAM	003	057	Kad zavapih, ti se nađe blizu. Ti mi reče: „Nemoj se bojati!“
025	LAM	003	058	Ti si mi, Gospode, izvojevao pravdu, ti si mi život otkupio.
025	LAM	003	059	Ti, Gospode, vidiš, nasilje mi čine. Ti mi pravdu na sudu dosudi.
025	LAM	003	060	Ti znaš kako mi se svete neprijatelji, kakve spletke protiv mene pletu.
025	LAM	003	061	Ti, Gospode, čuješ kako me ismevaju, kakve spletke protiv mene pletu.
025	LAM	003	062	Kad govore i kad misle protivnici, povazdan su protiv mene.
025	LAM	003	063	Kad sedaju i kad ustaju, ti ih vidiš, meni se rugaju.
025	LAM	003	064	Ti, Gospode, kazni kako dolikuje, prema onome što su učinili.
025	LAM	003	065	Ti prokuni srca njihova, ti ih ispuni očajnim mukama.
025	LAM	003	066	Ti ih u gnevu goni, sa zemlje istrebi. Gospode, neka ih ne bude ispod neba.
025	LAM	004	001	Kako potamne zlato, naše žeženo zlato! Leži kamenje hramovno po ulicama razbacano.
025	LAM	004	002	Sionski mladići, nekad skupoceni kao zlato najčistije, sada su – ah! – kao obična grnčarija, kao proizvod lončarski.
025	LAM	004	003	I vučica hoće da doji, da vučiće svoje neguje, a žene u narodu mome okrutne su kao noj u pustinji:
025	LAM	004	004	odojčad ostaviše žednu, jezik im se za nepce lepi; decu pustiše da pište, nikoga nema da im hranu pruži.
025	LAM	004	005	Nekad sami sladiše jela odabrana, sada skapavaju po ulicama. Nekad su u raskoši odrastali, sada po smetlištu prebiru.
025	LAM	004	006	Primio je kaznu narod moj težu nego stanovnici sodomski, jer njih razori za tren oka i pritom na njih ne podiže ljude.
025	LAM	004	007	Nekad su bili naši junaci čistiji od snega, belji od mleka; bili su rumeni i glatki, kao od brega odvaljeni.
025	LAM	004	008	Sad su im lica crnja od čađi, po ulicama ih ne poznaje niko; koža im se smežurala oko očiju, sasušila se kao drvo suvo.
025	LAM	004	009	Sretniji su koji u ratu pogiboše, teže je onima koje glad pomori: iscrpeni, skapavali su lagano, nije bilo plodova sa polja da ostanu u životu.
025	LAM	004	010	Žene tako nežne behu, pa kuvaju decu svoju da nahrane sebe njima – o, užasno je naroda moga stradanje!
025	LAM	004	011	Silinom je provalio gnev Gospodnji, on izli svoju srdžbu jarosnu, zapali požar na sionskom gradu, te mu spali i temelje same.
025	LAM	004	012	Nisu verovali ni strani vladari, ni svi stanovnici zemlje, da će moći osvajač i dušman kroz kapije jerusalimske da uđu.
025	LAM	004	013	Ipak to se dogodilo zbog greha proročkih, zbog krivica svešteničkih, zbog nevine krvi usred grada prolivene.
025	LAM	004	014	Tumaraju po ulicama kao slepi, krvlju su umrljani, niko se ne usuđuje da ih dotakne, oskrnavljena je odeća njihova.
025	LAM	004	015	Narod viče: „Odlazite! Oskrnavljeni, natrag! Ne dotičite!“Tako lutahu od naroda do naroda, a među narodima su govorili: „Ovde više ne mogu da borave.“
025	LAM	004	016	Rasprši ih Gospod da ih ne gleda, da o njima više ne brine. Na sveštenike više ne pazi, starešine više ne žali.
025	LAM	004	017	A nama su se oči umorile, iščekujemo pomoć, a nje nema. S kula naših zurimo do na kraj obzorja, čekamo narod koji nas ne može izbaviti.
025	LAM	004	018	Neprijatelj nam je svaki korak vrebao, po trgovima svojim ne mogosmo prolaziti, ali dani naši prolažahu, kraj nam se približi, stiže.
025	LAM	004	019	Brže od grabljivica koje s neba sleću, gonitelji naši stigoše, hvatali su nas po brdima, u pustinji u zasedi čekali.
025	LAM	004	020	Zarobiše naše životno uzdanje, Gospodnjeg pomazanika, cara, a mi smo se uzdali: car će nas od svakog osvajača sačuvati.
025	LAM	004	021	Raduješ se i veseliš, o, ćerko edomska, i ti, narode iz zemlje Uz. Čas propasti i vama dolazi, i vi ćete se teturati goli, otkriće se i vaša sramota.
025	LAM	004	022	Za svoju krivicu si, ćerko sionska, ispaštala, više te neće u izgnanstvo terati. Ćerko edomska, tebe će Gospod kazniti, tvoje će krivice razotkriti.
025	LAM	005	001	Opomeni se, Gospode, šta nam se dogodilo; pogledaj, vidi našu sramotu.
025	LAM	005	002	U tuđinske ruke pala je baština naša, stranci se šire po našim domovima.
025	LAM	005	003	Očeva naših nema, siročad smo postali, majke su naše sada udovice.
025	LAM	005	004	Vodu za piće novcem plaćamo, drva za gorivo takođe kupujemo.
025	LAM	005	005	Gone nas kao tegleće živinče; iscepani smo, a ne daju nam odmora.
025	LAM	005	006	Idemo, prosjačimo po Egiptu i Asiriji da bismo imali hleba da preživimo.
025	LAM	005	007	Naši preci zgrešiše, ali njih nema, pa mi ispaštamo za krivice njihove.
025	LAM	005	008	Nad nama vladaju prostaci robovi i od njihove sile niko da nas izbavi.
025	LAM	005	009	Ubice haraju po zemlji, stavljamo život na kocku idući po hranu.
025	LAM	005	010	Od gladi gorimo kao u groznici, i koža je naša kao peć užarena.
025	LAM	005	011	Na svetinji, na Sionu, siluju žene, po Judinim naseljima devojke.
025	LAM	005	012	Naše glavare rukama svojim hvataju i vešaju, ni starce naše neće da poštuju.
025	LAM	005	013	Mladići kao robovi okreću žrvnjeve, dečaci padaju pod bremenima drva.
025	LAM	005	014	Starci više ne sede pred vratima, mladih ljudi svirka više se ne čuje.
025	LAM	005	015	Iščezla je radost iz naših života: umesto da igramo, mi smo ojađeni.
025	LAM	005	016	Sa glave je naše kruna pala. Zgrešili smo, sada teško nama.
025	LAM	005	017	Eto zato srce naše boluje! Eto, zato se oči naše zamutiše!
025	LAM	005	018	Zato je sionska gora opustošena. Zato se šakali šunjaju po toj pustoši.
025	LAM	005	019	Ti, Gospode, ostaješ doveka, tvoj je presto od kolena do kolena.
025	LAM	005	020	Nemoj nas zanavek zaboraviti, nemoj nas za dugo vreme ostaviti.
025	LAM	005	021	Vrati nas k sebi! Obrati nas, Gospode! Obnovi slavu našu iz negdašnjih dana.
025	LAM	005	022	Zar da nas odbaciš potpuno? Da se na nas srdiš beskrajno?
#
# BOOK	026	EZE	Ezekiel	Knjiga proroka Jezekilja
026	EZE	001	001	U tridesetoj godini, petog dana četvrtog meseca, dok sam bio među izgnanicima na reci Hevar, otvorila su se nebesa, i ukazala su mi se viđenja od Boga.
026	EZE	001	002	Petog dana tog meseca, a to je peta godina izgnanstva cara Jehonije,
026	EZE	001	003	dođe reč Gospodnja svešteniku Jezekilju, sinu Vuzijevom, u zemlji Haldejaca, na reci Hevar. Tamo je ruka Gospodnja bila nad njim.
026	EZE	001	004	Pogledam ja, kad gle, dođe olujni vetar sa severa s velikim oblakom u kome je plamteo oganj; oko njega je bila jaka svetlost. Usred njega, u samom središtu ognja, bilo je nešto kao sjajni metal.
026	EZE	001	005	Usred toga je bilo nešto kao četiri bića, koja su po izgledu bila slična ljudskom obličju.
026	EZE	001	006	Svako je imalo četiri lica i četiri krila.
026	EZE	001	007	Noge su im bile ravne, stopala kao u teleta; blistali su kao uglačana bronza.
026	EZE	001	008	Ispod krila, na četiri strane, imali su ljudske ruke; svako od ovih četvoro imalo je svoje lice i svoja krila.
026	EZE	001	009	Krila su im se dodirivala. Dok su išla, nisu se okretala; svako se kretalo napred.
026	EZE	001	010	Ovako su izgledala njihova lica: svako od ovih je s prednje strane imalo ljudsko lice; sva četiri su imala lice lava s desne strane, a lice vola s leve strane; i sva četiri su imala lice orla.
026	EZE	001	011	Takva su im bila lica. Krila su im bila raširena od gore; svako je imalo dva krila koja su dodirivala krila susednog, dok su im druga dva pokrivala telo.
026	EZE	001	012	Svako od njih se kretalo napred. Gde god je Duh išao, tamo su išli i oni; nisu se okretali dok su išli.
026	EZE	001	013	Između tih bića je bilo nešto nalik užarenom uglju, ili bakljama. Svetlost vatre je prolazila između bića, a iz vatre su sevale munje.
026	EZE	001	014	Bića su trčala i vraćala se kao munja.
026	EZE	001	015	I kako sam pogledao bića, video sam da je na zemlji, pored svakog od četiri bića, bio po jedan točak.
026	EZE	001	016	Točkovi su po izgledu i načinu izrade bili nalik hrisolitu; sva četiri su izgledala isto. Po svom izgledu i načinu izrade svaki je bio kao točak unutar točka.
026	EZE	001	017	Kojim god od četiri pravaca kretala, svako je išlo na svoju stranu, pa se nisu morala okretati.
026	EZE	001	018	Rubovi su im bili visoki i zastrašujući; sva četiri ruba su svuda unaokolo bila pokrivena očima.
026	EZE	001	019	Kad su se bića kretala, pokretali su se i točkovi pored njih; kad su se bića podizala sa zemlje, dizali bi se i točkovi.
026	EZE	001	020	Gde god bi Duh išao, išli bi i oni, a točkovi bi se dizali sa njima, jer je duh tih bića bio u točkovima.
026	EZE	001	021	Kad bi bića kretala, kretali bi i točkovi, kad bi bića stala, stali bi i oni; a kad bi se bića dizala sa zemlje, s njima bi se dizali i točkovi, jer je duh tih bića bio u točkovima.
026	EZE	001	022	Nad glavama bića prostiralo se nešto što je izgledalo kao svod, svetlucajući kao kristal iznad njihovih glava.
026	EZE	001	023	Ispod svoda, krila su im se pružala jedno prema drugom. Svako biće je imalo dva krila kojima je pokrivalo sebi telo.
026	EZE	001	024	Kad su se bića pokrenula, čuo sam zvuk njihovih krila. Zvuk njihovih krila je bio kao huk mnogih voda, kao glas Svemoćnoga, kao buka vojnog tabora. Kad bi bića stala, spuštala bi krila.
026	EZE	001	025	Iznad svoda nad njihovim glavama dolazio je glas. Dok su bića stajala, spuštala bi svoja krila.
026	EZE	001	026	Nad svodom iznad njihovih glava je bilo nešto kao safir s izgledom prestola. Na vrhu toga što je izgledalo kao presto, bilo je neko obličje slično čovečijem.
026	EZE	001	027	Onda sam video oko njegovih bokova naviše nešto kao sjajni metal, kao oganj, a od njegovih bokova naniže nešto kao oganj; bio je okružen svetlošću
026	EZE	001	028	Svetlost koja ga je okruživala bila je kao duga u oblacima na kišni dan. To je izgledom bilo kao slava Gospodnja. Kada sam to video, pao sam licem na zemlju. Tada sam čuo jedan glas kako govori.
026	EZE	002	001	On mi reče: „Sine čovečiji, ustani na noge da govorim s tobom.“
026	EZE	002	002	I kako mi to reče, uđe u mene Duh i postavi me na noge. Tada sam čuo kako mi govori.
026	EZE	002	003	Reče mi: „Sine čovečiji, šaljem te Izrailjcima, otpadničkom narodu koji se pobunio protiv mene. Oni su se, kao i njihovi očevi, bunili protiv mene sve do danas.
026	EZE	002	004	Šaljem te među tvrdoglave i nepokorne sinove da im kažeš:’Govori Gospod Bog.’
026	EZE	002	005	Poslušali ili ne – jer su otpadnički dom – znaće da je prorok bio među njima.
026	EZE	002	006	A ti, sine čovečiji, nemoj se bojati ni njih ni njihovih reči, makar te pritisnuli dračem i trnjem, makar sedeo na škorpijama. Ne boj se njihovih reči i ne daj se smesti pred njima, jer su otpadnički dom.
026	EZE	002	007	Prenesi im moje reči, bilo da ih poslušaju ili ne, jer su otpadnici.
026	EZE	002	008	A ti, sine čovečiji slušaj šta ti kažem. Ne buni se kao taj otpadnički dom. Otvori usta, pa ćeš jesti ono što ti ja dam.“
026	EZE	002	009	Tada sam pogledao i video da je prema meni ispružena ruka, i u njoj svitak knjige.
026	EZE	002	010	Kada ga je raširio preda mnom, svitak je bio ispisan i iznutra i spolja. Bio je ispisan tužbalicama, naricaljkama i lelecima.
026	EZE	003	001	On mi reče: „Sine čovečiji, pojedi ono što se našlo pred tobom; pojedi ovaj svitak, pa idi i govori Izrailjcima.“
026	EZE	003	002	Ja sam otvorio usta, a on mi je dao da pojedem svitak.
026	EZE	003	003	Onda mi je rekao: „Sine čovečiji, napuni svoj trbuh, nasiti stomak ovim svitkom koji ti dajem.“Ja sam ga pojeo, i bio je sladak kao med u mojim ustima.
026	EZE	003	004	Zatim mi je rekao: „Sine čovečiji, idi domu Izrailjevom i prenesi im moje reči.
026	EZE	003	005	Nisi, naime, poslan k narodu koji govori nerazumljivim i teškim jezikom, već domu Izrailjevom.
026	EZE	003	006	I nisi poslan mnogim narodima koji govore nerazumljivim govorom i teškim jezikom, čije reči ne razumeš. Da sam te poslao k njima, oni bi te poslušali.
026	EZE	003	007	Ali dom Izrailjev neće te poslušati, jer oni mene neće da slušaju, pošto je sav dom Izrailjev tvrdoglav i nepokoran.
026	EZE	003	008	Evo, ja ću te učiniti nepopustljivim i tvrdoglavim kao što su oni.
026	EZE	003	009	Otvrdnuću ti čelo da bude kao dijamant, tvrđe od kremena. Ne boj ih se i ne daj se smesti pred njima, jer su odmetnički dom.“
026	EZE	003	010	Još mi reče: „Sine čovečiji, uzmi k srcu sve reči koje ti govorim i pomno slušaj.
026	EZE	003	011	Idi svome narodu u izgnanstvu i govori im. Reci im, hteli oni da slušaju ili ne:’Govori Gospod Bog.’“
026	EZE	003	012	Tada me je Duh podigao, i čuo sam iza sebe tutnjavu gromkog glasa: „Neka se blagosilja Slava Gospodnja u njegovom mestu!“
026	EZE	003	013	Onda sam čuo lepet krila onih bića kako udaraju jedno o drugo, i zvuk točkova pored njih, i tutnjavu gromkog glasa.
026	EZE	003	014	Duh me je, zatim, podigao i odneo. U duši sam bio ogorčen i ljut, a Gospodnja me je ruka teško pritisla.
026	EZE	003	015	Potom sam došao u Tel-Aviv, k onima u izgnanstvu koji su živeli pored reke Hevar i ostao tamo s njima. Sedam sam dana sedeo zapanjen među njima.
026	EZE	003	016	Kad se navršilo sedam dana, došla mi je reč Gospodnja:
026	EZE	003	017	„Sine čovečiji, postavio sam te stražarem doma Izrailjevog; slušaj moje reči i opominji ih u moje ime.
026	EZE	003	018	Ako kažem bezbožniku’Zaista ćeš umreti’, a ti ga ne opomeneš i ne upozoriš ga da se odvrati sa svog bezbožničkog puta da spase sebi život, on će umreti zbog svoje krivice, ali ću račun za njegovu krv tražiti od tebe.
026	EZE	003	019	Ali ako opomeneš bezbožnika, a on se ne odvrati od svoje bezbožnosti i od svoga bezbožnog puta, on će umreti zbog svoje krivice, a ti ćeš spasti svoj život.
026	EZE	003	020	Kad pravednik odstupi od svoje pravednosti i počne činiti nepravdu, postaviću pred njega nešto da posrne, pa će umreti. Ali pošto ga nisi opomenuo, umreće zbog svog greha. Njegova se pravednost neće pamtiti, ali ću od tebe tražiti račun za njegovu krv.
026	EZE	003	021	Ako opomeneš pravednika da ne greši, i taj pravednik prestane da greši, on će ostati u životu zato što je primio opomenu, a ti ćeš spasti sebi život.“
026	EZE	003	022	Ruka Gospodnja je bila na meni i on mi reče: „Ustani i idi u dolinu, i tamo ću ti govoriti.“
026	EZE	003	023	Ustao sam i otišao u dolinu, a tamo, Slava Gospodnja stoji, kao ona slava koju sam video pored reke Hevar. Ja padoh ničice.
026	EZE	003	024	Ali u mene uđe Duh i podigne me na noge. Reče mi: „Idi i zatvori se u svoju kuću.
026	EZE	003	025	Na tebe će, sine čovečiji, staviti užad i svezati te njima, te nećeš izlaziti među njih.
026	EZE	003	026	A ja ću učiniti da ti se jezik prilepi za nepce, pa ćeš biti nem, i nećeš ih više prekorevati, jer su dom otpadnički.
026	EZE	003	027	Kad ti budem govorio, otvoriću ti usta, a ti ćeš im reći:’Govori Gospod Bog!’ Ko sluša, neka sluša; a ko odbije da sluša, neka odbije, jer oni su odmetnički dom.
026	EZE	004	001	A ti, sine čovečiji, uzmi jednu ciglu, stavi je ispred sebe i nacrtaj na njoj grad Jerusalim.
026	EZE	004	002	Postavi opsadu oko njega i sazidaj opsadnu kulu naspram njega. Oko njega podigni nasip, postavi tabor oko njega i namesti probojne sprave unaokolo.
026	EZE	004	003	Onda uzmi jednu gvozdenu ploču i postavi je kao gvozdeni zid između sebe i grada. Tada ćeš okrenuti svoje lice prema njemu i pošto je pod opsadom, zauzećeš ga. To će biti znak za dom Izrailjev.
026	EZE	004	004	Potom lezi na levi bok i uzmi na sebe krivicu doma Izrailjevog. Koliko dana budeš ležao na njemu, toliko ćeš nositi njihovu krivicu.
026	EZE	004	005	Određujem ti da nosiš krivicu doma Izrailjevog tri stotine devedeset dana, prema broju godina njihovih krivica.
026	EZE	004	006	Kada završiš s tim, ponovo lezi, sada na desni bok, i nosi krivicu doma Judinog. Određujem ti četrdeset dana, po jedan dan za svaku godinu.
026	EZE	004	007	Tada podigni svoj pogled na Jerusalim pod opsadom, otkrij svoju mišicu i prorokuj protiv njega.
026	EZE	004	008	Evo, ja ću te vezati užima, pa nećeš moći da se okreneš s jedne strane na drugu dok ne navršiš dane svoje opsade.
026	EZE	004	009	Uzmi, [zatim], pšenicu, ječam, pasulj, sočivo, proso i raž. Stavi ih u jednu posudu, pa od njih napravi sebi hleb. Ješćeš ga onoliko dana koliko budeš ležao na svom boku: tri stotine devedeset dana.
026	EZE	004	010	Od te hrane izmeri dvadeset šekela na dan. Jedi ga u određeno vreme.
026	EZE	004	011	I vodu ćeš piti na meru: šestinu hina. Pij je u određeno vreme.
026	EZE	004	012	Jedi ga kao ječmenu pogaču. Ispeci je na ljudskom izmetu pred njihovim očima.“
026	EZE	004	013	Gospod nastavi: „Tako će Izrailjci jesti svoj nečisti hleb među narodima, gde ću ih izgnati.“
026	EZE	004	014	Ja odgovorih: „Ah, Gospode Bože, moja se duša nikada nije onečistila. Od detinjstva pa do sada nisam jeo telo uginule ili rastrgnute životinje, niti je u moja usta ušlo nešto nečisto.“
026	EZE	004	015	On mi reče: „Vidi, daću ti kravlju balegu umesto ljudskog izmeta; na tome peci svoj hleb.“
026	EZE	004	016	I reče mi: „Sine čovečiji, ja ću prekinuti snabdevanje hlebom u Jerusalimu, pa će jesti hleb na meru i sa strepnjom, i piti vodu na meru i pod užasom.
026	EZE	004	017	Jer, nestaće hleba i vode, pa će gledati jedan drugog u očaju i propašće zbog svoje krivice.
026	EZE	005	001	A ti, sine čovečiji, uzmi jedan oštar mač. Upotrebi ga kao brijačku britvu i izbrij svoju glavu i bradu. Onda uzmi vagu za merenje i razdeli kosu.
026	EZE	005	002	Kada se okončaju dani opsade, jednu trećinu spali ognjem usred grada, jednu trećinu poseci mačem oko grada, jednu trećinu razvej u vetar, a ja ću im s isukanim mačem biti za petama.
026	EZE	005	003	Uzmi odande nešto vlasi i zaveži ih na kraj svoga plašta.
026	EZE	005	004	Od ovih uzmi nekoliko, baci ih u oganj i spali ih; odatle će planuti oganj na sav dom Izrailjev.
026	EZE	005	005	Govori Gospod Bog: to je Jerusalim! Postavio sam ga usred naroda, sa zemljama oko njega.
026	EZE	005	006	Ali on se usprotivio mojim propisima i uredbama, čineći gore bezakonje od naroda i zemalja, jer su odbacili moje propise i nisu sledili moje uredbe.
026	EZE	005	007	Stoga govori Gospod Bog: zato što se bunite protiv mojih uredbi više od naroda oko vas, i ne sledite ih, i ne vršite moje propise, a ni propise naroda koji su oko vas,
026	EZE	005	008	stoga govori Gospod: evo me lično protiv tebe; izvršiću sud usred tebe na oči naroda.
026	EZE	005	009	Zbog svih tvojih gadosti učiniću s tobom što još nisam učinio, niti ću ikada učiniti.
026	EZE	005	010	Zato će očevi jesti svoje sinove usred tebe, a sinovi jesti svoje očeve. Izvršiću na tebi sud i rasejati tvoje preživele na sve strane.
026	EZE	005	011	Zato govori Gospod Bog: života mi moga! Zato što si oskrnavio moje Svetilište svim vašim odvratnim idolima i svim vašim gadostima, zato ću se povući od vas: moje se oko neće sažaliti na tebe i neću te poštedeti.
026	EZE	005	012	Trećina će pomreti od zaraze i od gladi, trećina će pasti od mača izvan tebe; trećinu ću rasejati na sve strane, pa ću im s isukanim mačem biti za petama.
026	EZE	005	013	A kad se dovrši moj gnev, i kad dam oduška svojoj jarosti na njima, i zadovoljim se; kad na njima dam oduška svojoj jarosti, tada će znati da sam ja, Gospod Bog, govorio u svojoj ljubomori.
026	EZE	005	014	Pretvoriću te u ruševinu i učiniti te predmetom poruge među narodima koji te okružuju, na oči svakom prolazniku.
026	EZE	005	015	Bićeš predmet ruganja i podsmeha, opomena i užas narodima koji te okružuju, kad izvršim sud gnevom, jarošću i žestokim opomenama. To sam ja, Gospod, rekao.
026	EZE	005	016	Kad odapnem kobne strele gladi na one koji su određeni za propast, odapeću ih da vas zatru. Dovešću na vas još i veću glad i ukinuti vam snabdevanje hlebom.
026	EZE	005	017	Poslaću na vas glad i divlje zveri koje će vas ostaviti bez dece. I proći će kroz tebe zaraza i krv, i dovešću na tebe mač. To sam ja, Gospod, rekao.“
026	EZE	006	001	I dođe mi reč Gospodnja:
026	EZE	006	002	„Sine čovečiji, okreni se licem prema izrailjskim gorama i prorokuj protiv njih.
026	EZE	006	003	Reci:’Gore izrailjske, čujte reč Gospoda Boga. Ovako Gospod Bog govori gorama i brdima, klancima i dolinama. Evo, ja ću dovesti na vas mač i uništiti vaše uzvišice.
026	EZE	006	004	Vaši žrtvenici biće opustošeni, razoreni vaši stubovi u čast sunca, a ja ću pobacati vaše poginule ispred vaših gnusnih idola.
026	EZE	006	005	Položiću leševe Izrailjaca ispred njihovih gnusnih idola, i rasuću vaše kosti oko vaših žrtvenika.
026	EZE	006	006	Po svim vašim naseljima, gradovi će opusteti, a uzvišice biti razorene, da bi vaši žrtvenici bili opustošeni i razoreni, vaši gnusni idoli polomljeni i istrebljeni, vaša svetilišta oborena, a vaša dela uništena.
026	EZE	006	007	Kad pobijeni popadaju usred vas, znaćete da sam ja Gospod.
026	EZE	006	008	Ipak, ostaviću neke od vas u životu; one koji među narodima uteknu maču kad se rasejete po zemljama.
026	EZE	006	009	Ti što umaknu setiće me se među narodima gde ih budu odveli u roblje, kako sam patio zbog njihovog bludničkog srca koje se odvratilo od mene, i zbog njihovih očiju koje su se bludno okretale za njihovim gnusnim idolima. I gadiće se sami sebi zbog sveg zla što su učinili i zbog svih svojih odvratnih dela.
026	EZE	006	010	Tada će znati da sam ja Gospod, i da nisam uzalud govorio da ću dovesti na njih ovo zlo.’
026	EZE	006	011	Govori Gospod:’Pljesni dlanovima, lupi nogama i reci: jao domu Izrailjevom zbog svih njegovih odvratnih zala, jer će pasti od mača, gladi i zaraze.
026	EZE	006	012	Ko je daleko, umreće od zaraze, ko je blizu, pašće od mača, a ko preživi ili bude pošteđen, umreće od gladi. Time će se dovršiti moja jarost nad njima.
026	EZE	006	013	Tada ćete znati da sam ja Gospod, kada njihovi pobijeni budu ležali među njihovim gnusnim idolima oko njihovih žrtvenika, na svakom visokom brdu, na svakom gorskom vrhu, ispod svakog zelenog drveta, ispod svakog krošnjatog hrasta – svuda gde su prinosili mirisni kad svim svojim gnusnim idolima.
026	EZE	006	014	Ispružiću svoju ruku protiv njih i pretvoriti zemlju u pustoš i užas od pustinje do Divle – svuda gde žive. Tada će znati da sam ja Gospod.’“
026	EZE	007	001	Dođe mi reč Gospodnja:
026	EZE	007	002	„Sine čovečiji, govori Gospod Bog zemlji izrailjskoj:’Kraj, došao je kraj na četiri kraja zemlje!
026	EZE	007	003	Sada ti je došao kraj, jer ću poslati svoj gnev na tebe. Sudiću ti po tvojim putevima i platiću ti za sve tvoje gadosti.
026	EZE	007	004	Moje ti se oko neće sažaliti, neću te poštedeti, nego ću ti platiti za tvoje puteve i za gadosti u tebi. Tada ćete znati da sam ja Gospod.’
026	EZE	007	005	Govori Gospod Bog:’Dolazi zlo za zlom.
026	EZE	007	006	Došao je kraj! Kraj je stigao! Gle, došao je, na tebe se namerio.
026	EZE	007	007	Kucnuo ti je čas, žitelju zemlje, vreme je došlo, blizu je dan; strahota je u gorama, a ne radost.
026	EZE	007	008	Svoj bes ću ubrzo izliti na tebe, gnev ću svoj iskaliti na tebi. Sudiću ti po tvojim putevima, platiću ti za sve gadosti tvoje.
026	EZE	007	009	Moje ti se oko neće sažaliti, neću te poštedeti, nego ću ti platiti za tvoje puteve, i za gadosti koje su u tebi. Tada ćeš znati da to ja, Gospod, udaram.
026	EZE	007	010	Dan je, evo, došao! Propast je iznikla, štap je procvetao, oholost napupela!
026	EZE	007	011	Nasilje je izraslo u štap bezakonja. Niko od njih neće ostati, ništa od njihovog mnoštva, ništa od njihovog blaga, ničega vrednog među njima!
026	EZE	007	012	Došlo je vreme, prispeo je dan. Ko kupuje, neka se ne veseli, ko prodaje, neka ne žali, jer gnev dolazi na sve mnoštvo.
026	EZE	007	013	Ko prodaje neće moći da povrati što je prodao, dokle god su obojica živi, jer je viđenje za sve mnoštvo i neće biti opozvano. Zbog svoje krivice niko neće sačuvati svoj život.
026	EZE	007	014	U trube su zatrubili, sve je spremno, ali nema nikog da u boj pođe, jer moj je gnev nad svim mnoštvom.
026	EZE	007	015	Napolju je mač, a unutra zaraza i glad; ko je napolju poginuće od mača, a ko je unutra, njega će proždreti glad i zaraza.
026	EZE	007	016	A njihovi preživeli koji umaknu, biće po gorama, kao golubovi po dolinama, i svi će uzdisati, svaki za svoju krivicu.
026	EZE	007	017	Sve će ruke malaksati, a sva će kolena postati kao da su od vode.
026	EZE	007	018	Opasivaće se kostreću, drhtanje će ih obuzeti, na svakom će licu biti sram, i svaka će glava oćelaviti.
026	EZE	007	019	Izbaciće na ulice svoje srebro i zlato kao smeće. Njihovo srebro i zlato neće moći da ih izbavi u dan gneva Gospodnjeg. No, svoju glad neće utoliti, svoje trbuhe neće napuniti, jer su zbog toga posrnuli u krivicu.
026	EZE	007	020	Dičili su se svojim divnim nakitom; od njega su pravili likove svojih odvratnih i gadnih stvari. Zato ću im ga pretvoriti u smeće.
026	EZE	007	021	Onda ću ga predati u ruke tuđinaca da ga oplene, i zlikovcima na zemlji da ga opljačkaju, koji će ga oskrnaviti.
026	EZE	007	022	Okrenuću svoje lice od njih, pa neka se skrnavi moje blago; neka razbojnici upadaju u njega i neka ga oskrnave!
026	EZE	007	023	Iskuj okove, jer je zemlja puna krvi nepravedno osuđenih, a grad pun nasilja.
026	EZE	007	024	Zato ću dovesti najgore među narodima da zaposednu njihove kuće. Tako ću dokrajčiti ponos moćnih, a njihova svetilišta će biti oskrnavljena.
026	EZE	007	025	Kad strahota dođe, tražiće mir, a njega neće biti.
026	EZE	007	026	Jedna će propast ići za drugom, jedna [loša] vest stizaće za drugom. Tada će tražiti viđenje od proroka, ali će sveštenik ostati bez Zakona, a starešine bez saveta.
026	EZE	007	027	Car će tugovati, knez biti obučen u očaj, a ruke naroda zemlje će drhtati. Postupaću s njima po njihovim putevima i suditi im po njihovim sudovima. Tada će znati da sam ja Gospod.’“
026	EZE	008	001	Šeste godine, petog dana šestog meseca, sedeo sam u svojoj kući. Preda mnom su sedele Judine starešine. Tada se na mene spustila ruka Gospoda Boga.
026	EZE	008	002	I kako sam pogledao, video sam neko obličje slično čovečijem. Od njegovih bokova naniže, bilo je nešto kao oganj, a od njegovih bokova naviše bilo je nešto kao svetlost sjajnog metala.
026	EZE	008	003	On je ispružio nešto kao ruku i uhvatio me za pramen kose. Tada me je Duh podigao između zemlje i neba i odneo me, u Božijim viđenjima, u Jerusalim, na ulaz severnih vrata koja gledaju na sever, gde stoji idol koji izaziva ljubomoru.
026	EZE	008	004	I gle, tamo je bila slava Boga Izrailjevog, ista kao ona koju sam video u dolini.
026	EZE	008	005	Tada mi reče: „Sine čovečiji, Podigni svoje oči prema severu.“I ja sam podigao oči prema severu – i gle – severno od žrtvenih vrata, na samom ulazu, bio je onaj idol što izaziva ljubomoru.
026	EZE	008	006	On mi reče: „Sine čovečiji, vidiš li šta čine, velike gadosti koje dom Izrailjev čini ovde, da bi me udaljili iz mog Svetilišta? A videćeš još i gore gadosti.“
026	EZE	008	007	Zatim me je doveo na ulaz dvorišta. Tamo sam video rupu u zidu.
026	EZE	008	008	On mi reče: „Sine čovečiji, prokopaj zid!“Ja prokopam zid, a tamo jedan ulaz.
026	EZE	008	009	On mi reče: „Uđi i pogledaj zle gadosti koje se čine ovde.“
026	EZE	008	010	Uđem ja i pogledam, a tamo, gmizavci i nečiste životinje svih oblika – svi gnusni idoli doma Izrailjevog – iscrtani svuda po zidu.
026	EZE	008	011	Pred njima je stajalo sedamdeset starešina doma Izrailjevog. Među njima je stajao Jazanija, sin Safanov. Svaki od njih je imao kadionicu u ruci iz koje se dizao oblak mirisnog kada.
026	EZE	008	012	On mi reče: „Sine čovečiji, jesi li video šta starešine doma Izrailjevog čine tajno, svaki u kapeli svog nacrtanog idola? Jer govore:’Gospod nas ne vidi; napustio je Gospod zemlju.’“
026	EZE	008	013	Još mi reče: „Videćeš kako čine tamo još i gore gadosti.“
026	EZE	008	014	Potom me je doveo na ulaz od vrata Doma Gospodnjeg koji je na severu. A tamo, gle, žene sede i oplakuju Tamuza.
026	EZE	008	015	On mi reče: „Jesi li video to, sine čovečiji? A videćeš još gore gadosti od ovih.“
026	EZE	008	016	Onda me je odveo u unutrašnje dvorište Doma Gospodnjeg. Tamo, na ulazu u Svetinju Gospodnju, između trema i žrtvenika, bilo je oko dvadeset pet ljudi leđima okrenutih prema Svetinji Gospodnjoj. Bili su licem okrenuti prema istoku, i tamo prema istoku klanjali se suncu.
026	EZE	008	017	On mi reče: „Sine čovečiji, jesi li video to? Zar je mala stvar za dom Judin što čine gadosti koje čine ovde, pa još pune zemlju nasiljem i stalno me izazivaju? Vidi samo kako stavljaju granu pod svoj nos!
026	EZE	008	018	Zato ću postupati po svom gnevu: neću se sažaliti i neću se smilovati. Pa da me dozivaju i jakim glasom, neću ih slušati.“
026	EZE	009	001	Tada je povikao u moje uši jakim glasom, govoreći: „O, vi, pogubitelji grada, pristupite svaki s razornim oružjem u ruci!“
026	EZE	009	002	Uto dođoše šestorica ljudi iz pravca Gornjih vrata, koja su okrenuta ka severu. Svaki je imao smrtonosno oružje u ruci. Jedan od njih je bio obučen u lan, a za pojasom je imao pisarski pribor. Došli su i stali pored bronzanog žrtvenika.
026	EZE	009	003	Tada se Slava Boga Izrailjevog podigla s heruvima na kome je bila i otišla prema pragu Doma. Gospod doviknu onome što je bio obučen u lan, koji je za pojasom imao pisarski pribor,
026	EZE	009	004	i reče mu: „Prođi kroz grad, kroz Jerusalim, i stavi znak na čela ljudi koji uzdišu i stenju zbog svih gadosti koje se čine u njemu.“
026	EZE	009	005	A drugima je rekao na moje uši: „Sledite ga kroz grad i ubijajte. Ne žalite i ne pokazujte milost.
026	EZE	009	006	Pobijte starce, mladiće i devojke, decu i žene; istrebite ih, ali ne dirajte nijednog čoveka koji na sebi ima znak. Počnite od mog Svetilišta.“Počeli su od starešina pred Domom.
026	EZE	009	007	On im reče: „Oskrnavite Dom, napunite dvorište pobijenima, pa izađite.“Oni su izašli i [počeli da] ubijaju po gradu.
026	EZE	009	008	Dok su ih ubijali, ja sam ostao sam. Tada sam pao ničice i zavapio: „Ah, Gospode Bože, zar ćeš pobiti sve što je ostalo od Izrailja izlivajući svoj gnev na Izrailj?“
026	EZE	009	009	On mi odgovori: „Krivica doma Izrailjevog i Jude je veoma velika. Zemlja je puna krvi, a grad se ispunio opakošću. Jer oni kažu:’Gospod je napustio zemlju; Gospod ne vidi.’
026	EZE	009	010	Stoga se ni ja neću sažaliti niti smilovati, nego ću im platiti po njihovim putevima.“
026	EZE	009	011	Tada se vratio onaj čovek obučen u lan, koji je za pojasom imao pisarski pribor, i doneo vest: „Izvršio sam sve što si mi zapovedio.“
026	EZE	010	001	Zatim sam pogledao, i gle, na svodu koji je bio nad glavama heruvimima pojavilo se nešto kao kamen safir, po izgledu slično prestolu.
026	EZE	010	002	Tada reče čoveku obučenom u lan: „Uđi između točkova ispod heruvima, ispuni šake užarenim ugljem koji je između heruvima i prospi ga na grad.“On uđe na moje oči.
026	EZE	010	003	Heruvimi su stajali s desne strane Doma kad je taj čovek ušao. Oblak je ispunio unutrašnje dvorište.
026	EZE	010	004	Tada se podigla slava Gospodnja s heruvima prema pragu Doma; Dom se ispunio oblakom, a dvorište se napunilo svetlošću slave Gospodnje.
026	EZE	010	005	Zvuk krila heruvima se čuo do dvorišta, kao glas Svemoćnog kad govori.
026	EZE	010	006	Kad je zapovedio obučenom u lan: „Uzmi oganj između točkova, između heruvima“. Čovek ga donese i stavi pored točka,
026	EZE	010	007	jedan heruvim je pružio ruku između heruvima prema ognju koji je bio između heruvima, poneo ga i stavio ga u šake čoveka obučenog u lan. Ovaj ga je uzeo i izašao.
026	EZE	010	008	Tada se ispod krila heruvima pojavila nešto kao čovečija ruka.
026	EZE	010	009	Kad sam pogledao, video sam četiri točka pored heruvima, po jedan točak pored svakog heruvima. Točkovi su po izgledu bili slični kamenu hrisolitu.
026	EZE	010	010	Četiri od njih su bili sličnog izgleda, kao da je jedan točak bio unutar drugog.
026	EZE	010	011	Kad su išli, svaki je mogao da se kreće u sva četiri pravca, a da se pritom ne okreće. Naime, išli su tamo kuda se glava okretala, ne okrećući se u kretanju.
026	EZE	010	012	Celo njihovo telo: leđa, ruke, krila i točkovi, sva njihova četiri točka, bila su puna očiju svuda unaokolo.
026	EZE	010	013	Ja sam čuo da se ovi točkovi zovu „Vrtložni točkovi.“
026	EZE	010	014	Svaki heruvim je imao četiri lica. Prvo lice je bilo heruvimsko, drugo lice je bilo ljudsko, treće lice je bilo lavlje, a četvrto lice je bilo orlovsko.
026	EZE	010	015	Potom su se heruvimi uzneli. To su bila ista bića koja sam video na reci Hevaru.
026	EZE	010	016	Dok su heruvimi išli, točkovi su išli uz njih, a kad su heruvimi mahali svojim krilima da se podignu od zemlje, točkovi se nisu odvajali od njih.
026	EZE	010	017	Kada bi se zaustavili, zaustavili bi se i točkovi; kada bi se podizali, podizali bi se i točkovi, jer je duh bića bio u njima.
026	EZE	010	018	Zatim se slava Gospodnja podigla s praga Doma i zaustavila se nad heruvimima.
026	EZE	010	019	I dok sam gledao, heruvimi su zamahnuli krilima i podigli se sa zemlje. Točkovi su bili uz njih kad su otišli. Zaustavili su se kod ulaza istočnih vrata Doma Gospodnjeg. Nad njima je bila slava Boga Izrailjevog.
026	EZE	010	020	Bila su to ista bića koja sam video pod Bogom Izrailjevim na reci Hevaru. Tako sam shvatio da su to heruvimi.
026	EZE	010	021	Svako je imalo četiri lica i četiri krila. Ispod krila su imala nešto kao ljudske ruke.
026	EZE	010	022	Lica su im bila kao ona lica koja sam video na reci Hevaru. I svako se kretalo napred.
026	EZE	011	001	Onda me je Duh podigao i doneo me do istočnih vrata Doma Gospodnjeg, koja su okrenuta prema istoku. Tamo, na ulazu vrata, bilo je dvadeset pet ljudi. Među njima sam video narodne knezove Jazaniju, sina Azurovog, i Felatiju, sina Venajinog.
026	EZE	011	002	On mi reče: „Sine čovečiji, ovo su ljudi koji smišljaju bezakonje i koji daju zle savete u ovom gradu.
026	EZE	011	003	Oni govore:’Nije sad vreme da se grade kuće. Ovaj je grad lonac, a mi smo meso.’
026	EZE	011	004	Zato, prorokuj protiv njih, prorokuj, sine čovečiji.“
026	EZE	011	005	Duh Gospodnji se spusti na mene i reče mi: „Govori Gospod:’Znam šta kažete, dome Izrailjev, znam ja misli vašeg srca.
026	EZE	011	006	Pobili ste mnogo ljudi u ovom gradu, ulice ste napunili ubijenima.’
026	EZE	011	007	Stoga, govori Gospod Bog:’Oni koje ste pobili i nagomilali u njemu, oni su meso, a ovaj grad je lonac.
026	EZE	011	008	Vi se bojite mača, a ja ću baš mač dovesti na vas – govori Gospod Bog.
026	EZE	011	009	Isteraću vas iz njega i predati vas u ruke tuđincima i izvršiti sud nad vama.
026	EZE	011	010	Padaćete od mača po svim krajevima Izrailjevim; ja ću vam suditi. Tada ćete znati da sam ja Gospod.
026	EZE	011	011	Ovaj grad neće biti vaš lonac, niti ćete biti meso u njemu; ja ću izvršiti sud nad vama po svim krajevima Izrailjevim.
026	EZE	011	012	Tada ćete znati da sam ja Gospod; jer niste sledili moje odredbe, niti ste izvršavali moje propise, nego ste vršili propise naroda oko vas.’“
026	EZE	011	013	Dok sam ja prorokovao, Felatija, sin Venajin, pade mrtav. Ja padoh ničice i glasno zavapih: „O, Gospode Bože, zar ćeš istrebiti što je ostalo od Izrailja?“
026	EZE	011	014	Tada mi dođe reč Gospodnja:
026	EZE	011	015	„Sine čovečiji, tvoja braća, tvoja braća i tvoja rodbina i sav dom Izrailjev, su oni o kojima su stanovnici Jerusalima rekli:’Oni su daleko od Gospoda; nama je zemlja dana u nasledstvo.’
026	EZE	011	016	Stoga govori Gospod Bog:’Udaljio sam ih među narode i rasejao ih po zemljama. Ipak, samo sam im na kratko bio Svetilište u zemljama gde su otišli.’
026	EZE	011	017	Zato reci:’Govori Gospod Bog: skupiću vas iz naroda, sabraću vas iz zemalja među koje ste bili rasejani, i dati vam zemlju Izrailjevu.’
026	EZE	011	018	A kada dođu tamo, ukloniće iz nje sve svoje gadne idole i sve svoje gnusnosti.
026	EZE	011	019	I daću im jedno srce, i staviću u njih novi duh. Izvadiću kameno srce iz njihovih tela i dati im srce od mesa,
026	EZE	011	020	kako bi sledili moje odredbe, čuvali moje propise i vršili ih. Tada će biti moj narod, a ja ću biti njihov Bog.
026	EZE	011	021	A onima čija srca slede njihove gadne idole i gnusnosti, svaliću kaznu na njihovu glavu – govori Gospod Bog.“
026	EZE	011	022	Tada su heruvimi raširili svoja krila s točkovima pored sebe. Nad njima je bila slava Boga Izrailjevog.
026	EZE	011	023	Potom se Slava Gospodnja podigla iz središta grada, i zaustavila se nad gorom istočno od grada.
026	EZE	011	024	A mene je Duh poneo i doveo me u viđenju – Duhom Božijim – k izgnanicima u Haldeji. Tada je viđenje koje sam imao otišlo od mene.
026	EZE	011	025	Izgnanicima sam ispričao sve što mi je Gospod pokazao.
026	EZE	012	001	Dođe mi reč Gospodnja:
026	EZE	012	002	„Sine čovečiji, ti prebivaš usred odmetničkog doma, koji ima oči da vidi, ali ne vidi, ima uši da čuje, ali ne čuje; jer odmetnički su oni dom.
026	EZE	012	003	A ti, sine čovečiji, spremi sebi stvari za izgnanstvo i po danu, na njihove oči, pođi u izgnanstvo. Pođi u izgnanstvo iz svoga mesta i na njihove oči idi u drugo mesto, ne bi li kako uvideli da su odmetnički dom.
026	EZE	012	004	Iznesi svoje stvari po danu, na njihove oči, kao izgnaničke stvari. Uveče, na njihove oči, izađi kao oni što idu u izgnanstvo.
026	EZE	012	005	Na njihove oči prokopaj zid i prođi kroz njega.
026	EZE	012	006	Iznesi ih po mraku, na njihove oči, noseći ih na ramenu. Pokrij svoje lice da ne vidiš zemlju, jer sam te postavio za znak domu Izrailjevom.“
026	EZE	012	007	Učinio sam kako mi je zapoveđeno. Izneo sam svoje stvari po danu, kao izgnaničke stvari, a uveče sam svojim rukama prokopao zid. Izašao sam po tami, na njihove oči, noseći svoje stvari na ramenu.
026	EZE	012	008	Ujutro mi dođe reč Gospodnja:
026	EZE	012	009	„Sine čovečiji, zar te dom Izrailjev, taj odmetnički dom, nije pitao:’Šta to radiš?’
026	EZE	012	010	Ti im reci:’Govori Gospod Bog: ovo je proroštvo za kneza u Jerusalimu i za sav dom Izrailjev, koji je u njemu.’
026	EZE	012	011	Reci:’Ja sam znak za vas; kako sam ja učinio, tako će biti učinjeno njima, kad odu i izgnanstvo kao roblje.’
026	EZE	012	012	Knez koji je među njima nosiće po mraku svoje stvari na ramenu, pa će izaći. Prokopaće zid da bi izašao, i pokriće lice da ne bi video zemlju.
026	EZE	012	013	A ja ću baciti mrežu preko njega, te će se uhvatiti u moju zamku. Zatim ću ga dovesti u Vavilon, u zemlju Haldejaca, ali je on neće videti; umreće tamo.
026	EZE	012	014	A one što su oko njega, njegove pomoćnike i svu njegovu vojsku, ja ću rasejati na sve strane; isukaću mač i goniti ih.
026	EZE	012	015	I znaće da sam ja Gospod, kad ih rasejem među narode, i razaspem po zemljama.
026	EZE	012	016	Ipak, neke od njih ću sačuvati od mača, gladi i zaraze, da bi pričali narodima među koje budu dospeli o svojim gadostima. Tada će znati da sam ja Gospod.“
026	EZE	012	017	Dođe mi opet reč Gospodnja:
026	EZE	012	018	„Sine čovečiji, jedi svoj hleb s drhtanjem, i pij vodu sa strahom i brigom.
026	EZE	012	019	Reci narodu zemlje:’Govori Gospod Bog, stanovnicima Jerusalima u izrailjskoj zemlji: svoj će hleb jesti s brigom, i svoju vodu piti s užasom, jer će im zemlja opusteti i ostati bez ičega zbog nasilja njegovih stanovnika.
026	EZE	012	020	I znaće da sam ja Gospod, kad gradovi budu poharani, a zemlja se pretvori u pustoš.’“
026	EZE	012	021	I dođe mi reč Gospodnja:
026	EZE	012	022	„Sine čovečiji, kakva je to izreka koju imate za zemlju Izrailjevu? Jer kažete:’Dani odmiču, a svako viđenje propada!’
026	EZE	012	023	Stoga im reci:’Govori Gospod Bog: ja ću ućutkati ovu izreku i više je neće koristiti u Izrailju.’ Reci im:’Primakli su se dani da se svako viđenje ispuni.
026	EZE	012	024	I neće više biti lažnih viđenja ni zavodljivih proricanja u domu Izrailjevu.
026	EZE	012	025	Jer kad ja, Gospod, izreknem što izreknem, reč će se ispuniti bez odlaganja. Naime, u vaše ću dane, o, dome odmetnički, izreći reč i ispuniti je – govori Gospod Bog.’“
026	EZE	012	026	Dođe mi reč Gospodnja:
026	EZE	012	027	„Sine čovečiji, evo dom Izrailjev govori:’Viđenje koje on vidi odnosi se na daleke dane; on to prorokuje za daleka vremena.’
026	EZE	012	028	Zato im reci:’Ovako kaže Gospod Bog: neće se više odlagati ni jedna od mojih reči koje sam rekao; sve što sam rekao, to će se ispuniti – govori Gospod Bog.’“
026	EZE	013	001	Dođe mi reč Gospodnja:
026	EZE	013	002	„Sine čovečiji, prorokuj protiv izrailjskih proroka. Prorokuj i reci onima što prorokuju po želji svoga srca:’Čujte reč Gospodnju:
026	EZE	013	003	Govori Gospod Bog: teško bezumnim prorocima koji svoj duh slede, a ništa ne vide!
026	EZE	013	004	Tvoji su proroci, Izrailju, kao lisice među ruševinama.
026	EZE	013	005	Niste došli na probijena mesta da gradite zid oko doma Izrailjevoga, da se održi u ratu u dan Gospodnji.
026	EZE	013	006	Njihova su viđenja isprazna, a njihova proricanja lažna. Kažu – govori Gospod – a Gospod ih nije poslao, i još čekaju da se reč ispuni!
026	EZE	013	007	Zar viđenje koje imate nije isprazno, zar proricanje koje izričete nije lažno kad kažete – govori Gospod – a ja nisam govorio?!
026	EZE	013	008	Zato, govori Gospod Bog: zbog vaših ispraznih reči i lažnog proricanja, evo me protiv vas – govori Gospod Bog.
026	EZE	013	009	Dići će se moja ruka na proroke koji prorokuju isprazna viđenja i proriču laž. Oni neće opstati na saboru moga naroda, i u knjigu doma Izrailjeva neće biti upisani, niti će ući u zemlju Izrailjevu. Tada ćete znati da sam ja Gospod Bog.’
026	EZE	013	010	To je zbog toga što su zaveli moj narod govoreći’Mir’, a mira nema. Neko još gradi zid, a oni ga, evo, premazuju krečom.
026	EZE	013	011	Reci onima što premazuju krečom da će pasti. Sručiće se kiša poplavna, padaće veliki grad, besneće olujni vetrovi.
026	EZE	013	012	A kad zid padne, neće li vas pitati ljudi: gde je kreč kojim ste ga namazali?’
026	EZE	013	013	Stoga, govori Gospod Bog:’Pustiću olujne vetrove u svom gnevu, i poplavnu kišu u svojoj jarosti, i veliki grad, da ga u gnevu zatrem.
026	EZE	013	014	Razoriću zid koji ste namazali krečom, oboriću ga na zemlju, pa će se pokazati njegov temelj. A kad padne, skončaćete i vi u njemu. Tada ćete znati da sam ja Gospod.
026	EZE	013	015	A kad iskalim svoj gnev na zidu i na onima koji su ga namazali krečom, reći ću vam:’Nema više zida, nema više onih koji su ga okrečili,
026	EZE	013	016	nema više proroka izrailjskih koji su prorokovali Jerusalimu i imali viđenja o njegovom miru, a mira nigde – govori Gospod Bog.’
026	EZE	013	017	A ti, sine čovečiji, okreni svoje lice prema ćerkama svog naroda, koje prorokuju po želji svog srca, i prorokuj protiv njih.
026	EZE	013	018	Reci:’Govori Gospod Bog: teško onima što prišivaju vračarske vrpce oko svih svojih zglobova, i prave amajlije za glave svih veličina, da ulove duše! Možete li da lovite duše mog naroda, a da svoje duše sačuvate?
026	EZE	013	019	Skrnave me pred mojim narodom za šaku-dve ječma, i koji komadić hleba. Lažete moj narod koji sluša laži, te ubijate duše koje ne treba da umru, a ostavljate u životu one koji ne treba da žive.’
026	EZE	013	020	Zato, govori Gospod Bog:’Evo me protiv vaših vračarskih vrpci kojima lovite duše kao ptice; strgnuću ih s vaših ruku i oslobodiću one čije duše lovite kao ptice.
026	EZE	013	021	Pokidaću vaše amajlije za glavu i izbaviću svoj narod iz vaših ruku, pa više neće biti plen u vašim rukama. Tada ćete znati da sam ja Gospod.
026	EZE	013	022	Zato što ste lažju ožalostili srca pravednih, koja ja nisam ožalostio, i zato što ste ohrabrili nepravedne da se ne odvrate od svog zlog puta kako bi se spasili,
026	EZE	013	023	zato više nećete imati isprazna viđenja i baviti se proricanjem! Ja ću izbaviti moj narod iz vaših ruku, pa ćete znati da sam ja Gospod.’“
026	EZE	014	001	Zatim su došli neki od izrailjskih starešina i seli pred mene.
026	EZE	014	002	I dođe mi reč Gospodnja:
026	EZE	014	003	„Sine čovečiji, ovi ljudi nose idole u svom srcu i stavljaju pred sebe ono što ih navodi na nepravdu. Zar da im odgovorim na ono što me pitaju?
026	EZE	014	004	Zato im govori i reci im:’Govori Gospod Bog: svaki čovek iz izrailjskog doma, koji u srcu nosi svoje idole i pred sebe stavlja ono što ga navodi na nepravdu, pa dođe k proroku, tome ću ja, Gospod, odgovoriti prema mnoštvu njegovih idola,
026	EZE	014	005	da zadobijem srce doma Izrailjevog koje se otuđilo od mene zbog svih njihovih idola.’
026	EZE	014	006	Stoga, reci domu Izrailjevom:’Govori Gospod Bog: pokajte se! Odvratite se od svojih idola i okrenite leđa svim svojim gadostima.
026	EZE	014	007	Jer, ko god se od doma Izrailjeva i od stranaca koji prebivaju u Izrailju odvrati od mene i postavi idola u svom srcu i stavi pred sebe ono što ga navodi na nepravdu, a onda dođe k proroku da traži savet od mene, tome ću ja, Gospod lično odgovoriti.
026	EZE	014	008	Okrenuću svoje lice prema tom čoveku učiniću da bude opomena i pouka; istrebiću ga iz svog naroda. Tada ćete znati da sam ja Gospod.
026	EZE	014	009	A ako bi se prorok prevario, pa saopštio kakvu poruku, to sam ja, Gospod, zaveo tog proroka. Ja ću, onda, ispružiti ruku na njega i istrebiti ga iz svog naroda Izrailja.
026	EZE	014	010	Obojica će primiti svoju krivicu; krivica će biti ista i za onog koji traži savet, i za proroka
026	EZE	014	011	Tako dom Izrailjev neće više odstupati od mene, i neće se više skrnaviti svim prestupima. I biće moj narod, a ja ću im biti Bog – govori Gospod Bog.’“
026	EZE	014	012	I dođe mi reč Gospodnja:
026	EZE	014	013	„Sine čovečiji, kada mi neka zemlja zgreši tako što učini neverstvo, i ja dignem ruku na nju i presečem joj snabdevanje hlebom, pa pošaljem na nju glad i istrebim iz nje i ljude i stoku,
026	EZE	014	014	čak i da su u njoj ova trojica: Noje, Danilo i Jov, njihova bi pravednost spasla samo njih – govori Gospod Bog.
026	EZE	014	015	Ili, ako pustim na tu zemlju divlje zveri da ih ostavljaju bez dece, pa postane pustara gde niko ne prolazi zbog zveri,
026	EZE	014	016	života mi moga, čak i da su ova trojica u njoj – govori Gospod Bog – ni oni ne bi mogli da spasu svoje sinove i ćerke; samo bi se oni spasli. A zemlja će se pretvoriti u pustaru.
026	EZE	014	017	Ili, ako pustim mač na tu zemlju i kažem:’Maču, prođi zemljom i istrebi iz nje i ljude i stoku’,
026	EZE	014	018	čak i da su u njoj i ova trojica, života mi moga – govori Gospod Bog – ne bi se spasli ni njihovi sinovi i ćerke; samo bi se oni spasli.
026	EZE	014	019	Ili, ako pošaljem zarazu na tu zemlju i izlijem na nju svoj gnev čineći krvoproliće, da istrebim iz nje ljude i stoku,
026	EZE	014	020	čak i da su u njoj i ova trojica: Noje, Danilo i Jov, života mi moga – govori Gospod Bog – ne bi se spasli ni njihovi sinovi i ćerke; oni sami bi se spasli zbog svoje pravednosti.
026	EZE	014	021	Jer, govori Gospod Bog:’Čak i da pošaljem na Jerusalim svoja četiri strašna suda: mač, glad, divlje zveri i zarazu, da istrebim iz njega i ljude i stoku,
026	EZE	014	022	u njemu će, ipak, ostati preživeli; njihovi sinovi i ćerke će izaći iz njega. Kada dođu k vama i kad vidite njihove puteve i njihova dela, utešićete se za nevolje koje sam doveo na Jerusalim, za sve što sam doveo na njega.
026	EZE	014	023	Oni će vas utešiti kad budete videli njihove puteve i njihova dela. Tada ćete znati da sam ja sve to uradio – govori Gospod Bog.’“
026	EZE	015	001	Dođe mi reč Gospodnja:
026	EZE	015	002	„Sine čovečiji, po čemu je drvo vinove loze bolje od bilo koje grane drveta među šumskim drvećem?
026	EZE	015	003	Zar se uzima njeno drvo da se od njega nešto napravi? Da li se od njega pravi klin da se o njega okače kakve posude?
026	EZE	015	004	Eto, ono se baca u vatru za gorivo. Vatra sagoreva oba njegova kraja i nagoreva mu sredinu. Valja li onda za nešto?
026	EZE	015	005	I kad je zdravo, ništa se od njega ne da napraviti, a kad je spaljeno i nagorelo, šta se još od njega može napraviti?
026	EZE	015	006	Zato govori Gospod Bog: kao što sam bacio za gorivo drvo vinove loze, koje je među šumskim drvećem, tako ću postupiti sa stanovnicima Jerusalima.
026	EZE	015	007	Okrenuću svoje lice protiv njih. Pobegli su od vatre, ali će ih vatra ipak proždreti. I znaćete da sam ja Gospod, kad okrenem svoje lice protiv njih.
026	EZE	015	008	A zemlju ću obratiti u pustoš, jer su počinili neverstvo – govori Gospod Bog.“
026	EZE	016	001	Dođe mi reč Gospodnja:
026	EZE	016	002	„Sine čovečiji, obznani Jerusalimu njegove gadosti.
026	EZE	016	003	Reci:’Ovako Gospod Bog govori Jerusalimu: poreklom i rodom iz zemlje si hananske; otac ti je Amorejac, a majka Hetitka.
026	EZE	016	004	A tvoje rođenje? Na dan tvog rođenja pupčanu ti vrpcu nisu odsekli, niti su te vodom oprali da te očiste; nisu te solju natrljali, niti te pelenama povili.
026	EZE	016	005	Ničije ti se oko nije sažalilo, da ti iz samilosti učini nešto od toga, nego su te s gađenjem bacili napolje na dan tvog rođenja.
026	EZE	016	006	Prolazeći pored tebe video sam te kako se koprcaš u svojoj krvi. I dok si ležala u svojoj krvi, ja ti rekoh: živi! Živi! – rekoh ti – dok si ležala u svojoj krvi.
026	EZE	016	007	Učinio sam da porasteš kao biljka u polju. A ti si porasla i razvila se, nakitom se devojačkim okitila: dojke su ti napupele, dlake ti iznikoše, ali si bila još sasvim naga.
026	EZE	016	008	Prolazeći pored tebe, primetio sam da je došlo tvoje vreme, vreme za ljubav. Tada sam te zaogrnuo svojim plaštem i pokrio tvoju golotinju. Zakleo sam ti se i sklopio savez s tobom – govori Gospod Bog – i ti si postala moja.
026	EZE	016	009	Vodom sam te oprao, krv sam s tebe sprao i uljem te namazao.
026	EZE	016	010	Obukao sam te u vezenu haljinu, na noge ti obuo sandale od najbolje kože, opasao te finim lanom i pokrio te svilom.
026	EZE	016	011	Nakitom sam te okitio: na ruke sam ti stavio narukvice i lančić oko vrata.
026	EZE	016	012	Na nos sam ti stavio prsten, naušnice na tvoje uši i krasni venac na glavu.
026	EZE	016	013	Bila si okićena zlatom i srebrom, a odeća ti je bila od finog lana, svile i vezenog platna. Hranila si se brašnom, medom i uljem. Bila si sve lepša i lepša, do carske si se časti uzdigla.
026	EZE	016	014	Zbog tvoje lepote ime ti se pročulo među narodima, jer si bila savršena u svojoj lepoti zbog raskoši moje kojom sam te obdario – govori Gospod Bog.
026	EZE	016	015	Ali ti si se oslonila na svoju lepotu i bludu se odala zbog svoje slave: svojim si bludom obasipala svakog prolaznika; bila si njegova.
026	EZE	016	016	Uzela si svoje haljine i od njih načinila šarene uzvišice, i odavala se bludu na njima. Tako nešto nije smelo da se desi, nije smelo da se dogodi.
026	EZE	016	017	Uzela si i predivne posude od moga zlata i srebra koje sam ti dao, i napravila od njih muške likove s kojima si bludničila.
026	EZE	016	018	Onda si uzela svoje šarene haljine i obukla ih u njih, i prinela im moje ulje i moj kad.
026	EZE	016	019	A hranu koju sam dao tebi – brašno, ulje i med kojima sam te hranio – ti si prinosila njima na ugodan miris. Tako je bilo – govori Gospod Bog.
026	EZE	016	020	Još si uzela i svoje sinove i ćerke koje si mi rodila, pa si ih prinela na žrtvu njima za hranu. Zar je bilo malo tvoga bludničenja,
026	EZE	016	021	pa si i moju decu klala, i davala ih da se spale njima u čast?
026	EZE	016	022	U svim svojim gadostima i bludničenjima, nisi se sećala dana svoje mladosti, kad si bila potpuno naga i koprcala se u svojoj krvi.
026	EZE	016	023	Teško! Teško tebi – govori Gospod Bog. Jer, nakon svega zla svoga
026	EZE	016	024	ti si podigla sebi humke, i napravila sebi uzvišenja na svakom trgu.
026	EZE	016	025	Podigla si sebi humke na svakom raskršću i poganila svoju lepotu; širila si noge pred svakim prolaznikom, te si umnožila svoje bludničenje.
026	EZE	016	026	Bludničila si sa Egipćanima, tvojim susedima velikih udova, množeći svoje bludničenje da bi me razgnevila.
026	EZE	016	027	Zato sam, evo, digao ruku na tebe i smanjio ti obrok hrane. Predao sam te na milost i nemilost tvojim neprijateljima, filistejskim ženama, koje se stide tvog sramotnog puta.
026	EZE	016	028	Bludničila si i sa Asircima, ne bi li se kako zadovoljila; bludničila si s njima, ali se nisi zadovoljila.
026	EZE	016	029	Umnožila si svoje bludničenje u Haldeji, zemlji trgovaca, ali ni sa njima se nisi zadovoljila.
026	EZE	016	030	Kako ti je srce posrnulo – govori Gospod Bog – kad si činila sva ova dela kao besramna bludnica!
026	EZE	016	031	A kad si gradila svoje humke na svakom raskršću, i pravila svoja uzvišenja na svakom trgu, ti nisi bila kao obična bludnica, nego si prezrela platu.
026	EZE	016	032	Preljubnice! Ti tuđince primaš umesto svoga muža!
026	EZE	016	033	Svim bludnicama se plaća, a ti si davala darove svim svojim ljubavnicima, i potplaćivala ih da ti dolaze odasvuda da bludniče s tobom.
026	EZE	016	034	U svom bludničenju ti si drugačija od drugih žena; niko ne ide za tobom radi tvoga bludničenja. Drugačija si, jer daješ platu za blud, a sama je ne primaš.
026	EZE	016	035	Stoga, poslušaj, bludnice, reč Gospodnju:
026	EZE	016	036	Govori Gospod Bog: zbog toga što si rasula svoju pohotu i otkrila svoju golotinju bludeći sa svojim ljubavnicima i sa svim svojim ogavnim idolima, i zbog toga što si im dala krv svoje dece,
026	EZE	016	037	skupiću, evo, sve tvoje ljubavnike sa kojima si uživala, sve koje si volela, i sve koje si mrzela. Skupiću ih odasvud protiv tebe i otkriću pred njima tvoju golotinju, i videće svu tvoju golotinju.
026	EZE	016	038	Sudiću ti kako se sudi preljubnicama i onima koje su prolile krv. Izručiću te njihovoj ljubomornoj jarosti.
026	EZE	016	039	Daću te njima u ruke, a oni će oboriti tvoje humke i uništiti tvoja uzvišenja. Oni će svući s tebe tvoje haljine, uzeti tvoj predivni nakit, i ostaviti te sasvim nagu.
026	EZE	016	040	Onda će dovesti svetinu na tebe koja će te zasuti kamenjem i iseći te svojim mačevima.
026	EZE	016	041	Oni će spaliti tvoje kuće i izvršiti pravdu na tebi, na oči mnogih žena. Tako ću stati na kraj tvome bludničenju, pa nećeš više plaćati za blud.
026	EZE	016	042	A kada utihne moj gnev protiv tebe, i moja se ljubomora odvrati od tebe, smiriću se i neću se više gneviti.
026	EZE	016	043	A zato što nisi prizivala u pamet dane svoje mladosti, nego si me izazivala svim tim, tvoje ću postupke svaliti na tvoju glavu – govori Gospod Bog. Nisi li na sve svoje gadosti dodala i bestidnost?
026	EZE	016	044	Evo, ko god se služi izrekama govoriće ovu izreku o tebi: kakva majka, takva ćerka.
026	EZE	016	045	Ti si ćerka svoje majke, koja je prezrela svoga muža i svoju decu. Ti si sestra svojih sestara, koje su prezrele svoje muževe i svoju decu, jer majka je vaša Hetitka, a otac vam je Amorejac.
026	EZE	016	046	Tvoja starija sestra je Samarija koja sa svojim ćerkama živi levo od tebe, a tvoja mlađa sestra je Sodoma koja sa svojim ćerkama živi desno od tebe.
026	EZE	016	047	Ne, ti nisi išla njihovim stopama, niti si činila njihove gadosti, nego si ubrzo postala pokvarenija od njih u svim svojim postupcima.
026	EZE	016	048	Života mi moga – govori Gospod Bog – tvoja sestra Sodoma sa svojim ćerkama nije učinila ono što ste ti i tvoje ćerke učinile.
026	EZE	016	049	A ovo je bila krivica tvoje sestre Sodome: oholo, u obilju hleba i bezbrižnom spokoju je živela sa svojim ćerkama, a nisu pomagale siromahu i ubogom.
026	EZE	016	050	U svojoj uznositosti činile su što je gadno preda mnom, pa sam ih uklonio kad sam to video.
026	EZE	016	051	Samarija nije učinila ni polovinu greha kao ti. Ti si počinila više gadosti nego njih dve zajedno, te si opravdala svoje sestre svim svojim gadostima koje si učinila.
026	EZE	016	052	Sama snosi svoju sramotu pošto si se založila za svoje sestre. Zato što si učinila gadnije grehe nego one, one su pravednije od tebe. Snosi dakle svoju sramotu, jer si opravdala svoje sestre.
026	EZE	016	053	Ja ću obnoviti njihovu sreću, sreću Sodome i njenih ćerki, i sreću Samarije i njenih ćerki, a sa njima i tvoju sreću,
026	EZE	016	054	da bi nosila svoju sramotu i poniženje zbog svega što si učinila kada si im donela utehu.
026	EZE	016	055	Tvoje sestre, Sodoma i njene ćerke, i Samarija i njene ćerke, će se vratiti u prvobitno stanje, a i ti i tvoje ćerke ćete se vratiti u prvobitno stanje.
026	EZE	016	056	Zar nisi govorila prezrivo o svojoj sestri Sodomi u vreme svoje uznositosti,
026	EZE	016	057	pre nego što se otkrila tvoja zloća? A sada si ti postala predmet poruge za aramejske ćerke i sve njihove susede, i za filistejske ćerke – onih oko tebe koji te preziru.
026	EZE	016	058	Zato ćeš ispaštati za svoju pokvarenost i gadosti – govori Gospod.
026	EZE	016	059	Jer govori Gospod Bog: postupiću s tobom kao što si ti postupila kad si prezrela moju zakletvu i raskinula savez.
026	EZE	016	060	Ipak, setiću se svoga saveza koji sam sklopio s tobom u vreme tvoje mladosti, i sklopiću s tobom večni savez.
026	EZE	016	061	A ti ćeš se setiti svojih puteva i postideti se kada primiš obe svoje sestre, stariju i mlađu od sebe. Njih ću ti dati za ćerke, ali neće pripadati tvom savezu.
026	EZE	016	062	Ja ću uspostaviti svoj savez s tobom, i znaćeš da sam ja Gospod,
026	EZE	016	063	da se setiš i postidiš i da više ne otvoriš usta od sramote, kad izvršim otkupljenje za sve što si učinila – govori Gospod Bog.’“
026	EZE	017	001	Dođe mi reč Gospodnja:
026	EZE	017	002	„Sine čovečiji, postavi zagonetku i izloži priču domu Izrailjevom.
026	EZE	017	003	Reci:’Govori Gospod Bog: veliki orao velikih krila, dugih pera, pun šarolikog perja, dođe na Livan i odnese vrh kedra.
026	EZE	017	004	Odlomio mu je vrh od mladih grana, odneo ga u zemlju trgovaca, i spustio ga u gradu prodavaca.
026	EZE	017	005	Uzme on od semena te zemlje i posadi ga u plodnu njivu. Zasadio ga je kraj obilnih voda, postavio ga je kao vrbu.
026	EZE	017	006	Ono je niklo i postalo bujna loza, niska rasta, koja je pružila granje prema orlu. Koren mu se razvio ispod njega i ono postade loza. Ona je poterala izdanke i pružila mlado granje.
026	EZE	017	007	Bio je još jedan orao velikih krila i pun perja. I gle, čokot pusti k njemu svoje žile i pruži k njemu svoje grane da bi ga zalivao iz brazda gde je bio zasađen.
026	EZE	017	008	Bio je zasađen na plodnoj njivi kraj obilnih voda, da bi razvio grane, doneo plod i postao plemenita loza.’
026	EZE	017	009	Reci:’Govori Gospod Bog: hoće li napredovati? Neće li mu [orao] iščupati koren i otkinuti mu plodove, pa će se osušiti sve lišće koje je na njemu izniklo? Osušiće se i neće trebati jaka mišica ni mnogo ljudi da ga iščupaju iz njegovog korena.
026	EZE	017	010	No, iako je zasađena, hoće li napredovati? Neće li se potpuno osušiti kad ga zahvati vetar istočnjak? Da, osušiće se na brazdama gde je posađen.’“
026	EZE	017	011	I dođe mi reč Gospodnja:
026	EZE	017	012	„Reci tom odmetničkom domu:’Zar ne znate šta to znači?’ Reci:’Eto, car je vavilonski ušao u Jerusalim, uzeo njegovog cara i njegove knezove i doveo ih u Vavilon.
026	EZE	017	013	A od carskog roda je uzeo jednog i sa njim sklopio savez i vezao ga zakletvom. Vodeće ljude u zemlji je odveo
026	EZE	017	014	da carstvo bude slabo, da se ne bi podiglo ponovo, nego da drži savez kako bi opstalo.
026	EZE	017	015	Međutim, on se pobunio protiv njega i poslao glasnike u Egipat, da nabavi sebi konje i veliku vojsku. Hoće li uspeti? Hoće li se izvući onaj koji tako nešto uradi? Može li se izvući onaj ko krši savez?
026	EZE	017	016	Života mi moga, govori Gospod Bog: umreće usred Vavilona, u zemlji cara koji ga zacario, čiju je zakletvu odbacio i čiji je savez prekršio.
026	EZE	017	017	Faraon neće moći da ga spase u bici ni velikom vojskom, ni mnogobrojnim ljudstvom, kad se podignu nasipi i sagrade se borbene kule da se istrebe mnoge duše.
026	EZE	017	018	Odbacio je zakletvu prekršivši savez; dao je obećanje, a učinio je sve to. Zato se neće izvući.’
026	EZE	017	019	Stoga govori Gospod Bog:’Života mi moga, on je prezreo moju zakletvu i prekršio moj savez, i zato ću to svaliti na njegovu glavu.
026	EZE	017	020	Razapeću nad njim svoju mrežu i uloviće se u moju zamku. Onda ću ga odvesti u Vavilon i tamo ću mu suditi zbog neverstva koje je počinio protiv mene.
026	EZE	017	021	I svi će njegovi begunci sa svom njegovom vojskom pasti od mača, a koji ostanu raspršiće se na sve strane. Tada ćete znati da sam to ja, Gospod, govorio.’
026	EZE	017	022	Govori Gospod Bog:’Ja ću uzeti grančicu s vrha tog visokog kedra i posaditi je; odlomiću grančicu s vrha njegovih mladih grana, i posadiću je na gori visokoj i uzvišenoj.
026	EZE	017	023	Posadiću je na visokoj gori Izrailjevoj, i pustiće grane, i rodiće, i postaće predivan kedar. Pod njim će prebivati svakojake ptice, i gnezditi se u hladu njegovih grana.
026	EZE	017	024	I sva će stabla poljska znati da ja, Gospod, snižavam visoko drvo i uzvisujem nisko drvo; da sušim zeleno drvo i činim da ozeleni suvo drvo. Ja, Gospod, to sam rekao, i to ću učiniti.’“
026	EZE	018	001	I dođe mi reč Gospodnja:
026	EZE	018	002	„Šta vam znači poslovica kojom se služite za Izrailjevu zemlju:’Očevi su jeli kiselo grožđe, a sinovima trnu zubi.’
026	EZE	018	003	Života mi moga, govori Gospod Bog: nećete se više služiti ovom poslovicom u Izrailju!
026	EZE	018	004	Evo, sve žive duše pripadaju meni; duša oca i duša sina meni pripadaju. Duša koja zgreši, ona će umreti.
026	EZE	018	005	Ko je pravedan i vrši što je pravo i pravedno,
026	EZE	018	006	ne jede na gorama, ne podiže oči prema idolima doma Izrailjevog, ne skrnavi ženu svoga bližnjega, i ne leže sa svojom ženom tokom njenog mesečnog reda;
026	EZE	018	007	nikoga ne iskorištava, vraća zalog svome dužniku, ne pljačka, nego daje gladnome hleba i gologa pokriva odećom;
026	EZE	018	008	ne pozajmljuje zbog dobiti i ne uzima kamatu, kloni se nepravde, i po istini deli pravdu između jednog čoveka i drugog;
026	EZE	018	009	i sledi moje uredbe i drži moje propise postupajući po istini – taj je pravedan; on će zaista živeti – govori Gospod Bog.
026	EZE	018	010	Ali ako ima sina nasilnika, koji proliva krv, i on učini jedno od ovoga –
026	EZE	018	011	iako [otac] nije učinio ništa od ovoga – pa jede na gorama, skrnavi ženu svoga bližnjega,
026	EZE	018	012	ugnjetava siromašnog i ubogog, pljačka, ne vraća zalog, i podiže oči prema idolima, taj čini gadno delo.
026	EZE	018	013	Ako pozajmljuje zbog dobiti i uzima kamatu, hoće li živeti? Neće živeti! Zato što je počinio sve te gadosti, zato će svakako umreti. Krv njegova na njegovu glavu!
026	EZE	018	014	Ako li on ima sina koji vidi sve grehe koje njegov otac čini – ali ih sam ne čini, iako ih vidi –
026	EZE	018	015	te ne jede na gorama, ne podiže oči prema idolima doma Izrailjevog, ne skrnavi ženu svoga bližnjega;
026	EZE	018	016	nikoga ne iskorištava, vraća zalog svome dužniku, ne pljačka, nego daje gladnome od svoga hleba i gologa pokriva odećom;
026	EZE	018	017	kloni se nepravde, ne pozajmljuje radi koristi, niti s kamatom, već izvršava moje propise i sledi moje uredbe – taj neće umreti zbog krivice svoga oca; on će zaista živeti.
026	EZE	018	018	A njegov otac će umreti za svoju krivicu, zbog toga što je tlačio druge, pljačkao, i nije činio ništa dobro među svojim narodom.
026	EZE	018	019	A vi kažete:’Zašto da sin ne ispašta za krivicu svoga oca?’ Ako sin vrši pravo i pravdu i drži moje uredbe i vrši ih, zaista će živeti.
026	EZE	018	020	Umreće onaj koji zgreši. Sin neće ispaštati zbog krivice svoga oca, a ni otac neće ispaštati zbog krivice svoga sina. Pravedniku će se računati njegova pravda, a opakome njegova opakost.
026	EZE	018	021	Ali ako se opaki odvrati od svih svojih greha koje je učinio i bude držao sve moje uredbe i vršio pravo i pravdu, zaista će živeti, neće umreti.
026	EZE	018	022	Nijedan od njegovih prestupa neće mu se više spominjati; zaista će živeti, neće umreti.
026	EZE	018	023	Zar ja uživam da opaki umre – govori Gospod Bog – a ne da se odvrati od svojih puteva i da živi?
026	EZE	018	024	Ali ako se pravednik odvrati od svoje pravednosti i stane da čini nepravdu i gadosti koje čini opaki, hoće li živeti? Sva njegova pravednost koju je učinio neće se više spominjati zbog neverstva i greha koje je učinio; zbog njih će umreti.
026	EZE	018	025	A vi kažete:’Put Gospodnji nije pravedan.’ Zato čuj, dome Izrailjev: zar je moj put nepravedan? Nisu li vaši putevi nepravedni?
026	EZE	018	026	Ako se pravednik odvrati od svoje pravednosti i stane da čini nepravdu, pa umre zbog svoje nepravde, umreće zbog nepravde koju je učinio.
026	EZE	018	027	Ali ako se opaki odvrati od svoje opakosti koju je činio i počne vršiti pravo i pravdu, spašće sebi život.
026	EZE	018	028	Jer je uvideo sve svoje prestupe koje je učinio i odvratio se od njih, zaista će živeti i neće umreti.
026	EZE	018	029	A dom Izrailjev kaže:’Put Gospodnji nije pravedan.’ Zar moji putevi nisu pravedni, dome Izrailjev? Nisu li vaši putevi nepravedni?
026	EZE	018	030	Zato ću vam, dome Izrailjev, suditi prema njegovim delima – govori Gospod Bog. Pokajte se i odvratite se od svih svojih prestupa, i više se nećete saplitati o svoju krivicu.
026	EZE	018	031	Odbacite od sebe sve prestupe koje ste počinili i načinite sebi novo srce i novi duh! Zašto da izginete, dome Izrailjev?
026	EZE	018	032	Jer ja ne uživam u ničijoj smrti – govori Gospod Bog. Zato se pokajte i živećete!
026	EZE	019	001	A ti izreci naricaljku za izrailjskim knezovima.
026	EZE	019	002	Reci:’Šta je bila mati tvoja? Lavica! Među lavovima je ležala, među mladim lavovima mlade je hranila.
026	EZE	019	003	Kad jednog mladunca othrani, mlad lav od njega postade. Naučio se da plen razdire, pa je ljude stao da proždire.
026	EZE	019	004	Narodi su za njega dočuli; u njihovu se jamu uhvatio, u lancima ga u Egipat odvedoše.
026	EZE	019	005	A kad vide da uzalud čeka, i da joj se nada razvejala, ona uze drugoga mladunca, i od njega učini lavića.
026	EZE	019	006	Među lavovima on je išao, u mladoga je lava izrastao. Naučio se da plen razdire, pa je ljude stao da proždire.
026	EZE	019	007	Rušio je njihove dvorove, pustošio njihove gradove, Zemlja i svi što u njoj žive, isprazni se od rike njegove.
026	EZE	019	008	Skupiše se narodi na njega, iz okolnih krajeva dođoše, svoje mreže razapeše nad njim, i uhvati se u jamu njihovu.
026	EZE	019	009	U lancima ga u kavez metnuše, dovedoše ga caru u Vavilon. U tamnicu su njega bacili, da se rika njegova više ne čuje po gorama izrailjskim.
026	EZE	019	010	Mati ti je bila kao loza, zasađena kraj obilnih voda. Plodna beše i sa puno lišća, natapana obilnim vodama.
026	EZE	019	011	Grane su joj bile moćne, svaka beše kao žezlo carsko. Visinom se više krošnji digla, visina joj beše na vidiku sa granama svojim mnogobrojnim.
026	EZE	019	012	Iščupaše je gnevno, i baciše na zemlju. Osuši je vetar istočni, rod joj bi pokidan, osušen, a moćne grane oganj je proždro.
026	EZE	019	013	A sada je u pustinji zasađena, u zemlji suvoj i žednoj.
026	EZE	019	014	Planu oganj iz jednoga pruta, rod joj proždra; Ne osta joj moćna grana, dostojna žezla vladarskog.’“To je naricaljka, i tako treba da se nariče.
026	EZE	020	001	Sedme godine, desetog dana petog meseca, došli su neki od Izrailjevih starešina da traže savet od Gospoda, i seli pred mene.
026	EZE	020	002	Tada mi dođe reč Gospodnja:
026	EZE	020	003	„Sine čovečiji, govori Izrailjevim starešinama. Reci im:’Govori Gospod Bog: da li ste došli da me pitate za savet? Života mi moga – govori Gospod Bog – neću vam odgovoriti na pitanje!’
026	EZE	020	004	Hoćeš li da im sudiš? Hoćeš li da im sudiš, sine čovečiji? Saopšti im gadosti njihovih predaka.
026	EZE	020	005	Reci im:’Govori Gospod Bog: onoga dana kad sam izabrao Izrailja, kad sam se zakleo Jakovljevim potomcima i objavio im se u Egiptu, podigao sam ruku i rekao: ja sam Gospod, Bog vaš!
026	EZE	020	006	Tog dana sam im se zakleo da ću ih izvesti iz Egipta u zemlju koju sam istražio za njih, zemlju kojom teku med i mleko, najlepšu od svih zemalja.
026	EZE	020	007	Rekao sam im: neka svako od vas izbaci gadne likove u koje upirete pogled, i ne poganite se egipatskim idolima; ja sam Gospod Bog!
026	EZE	020	008	Ali oni su se pobunili protiv mene i nisu hteli da me slušaju. Ni jedan od njih nije izbacio svoje gadne likove u koje su upirali pogled, niti su ostavili svoje egipatske idole. Tada sam rekao da ću izliti svoj gnev na njih i dati oduška svojoj jarosti na njima usred Egipta.
026	EZE	020	009	Radi svoga imena sam delovao tako da se ne bi skrnavilo u očima naroda među kojima su bili i pred kojima sam im se objavio, kad sam ih izveo iz Egipta.
026	EZE	020	010	Tako sam ih izveo iz Egipta i doveo ih u pustinju.
026	EZE	020	011	Dao sam im svoje uredbe i obznanio im svoje propise, jer će po njima živeti onaj koji ih izvršava.
026	EZE	020	012	Dao sam im i svoje subote da im budu znak između mene i njih, te da znaju da ih ja, Gospod, posvećujem.
026	EZE	020	013	Ali dom se Izrailjev pobunio protiv mene u pustinji; nisu sledili moje uredbe, nego su odbacili moje propise, po kojima će živeti onaj koji ih izvršava, i preko svake mere skrnavili moje subote. Tada sam rekao da ću izliti svoj gnev na njih u pustinji da ih istrebim.
026	EZE	020	014	Radi svoga imena sam delovao tako da se ne bi skrnavilo u očima naroda na očigled kojih sam ih izveo.
026	EZE	020	015	Još sam im se zakleo u pustinji da ih neću dovesti u zemlju kojom teku med i mleko, najlepšu od svih zemalja,
026	EZE	020	016	zato što su odbacili moje propise, nisu sledili moje uredbe, i skrnavili moje subote, jer im je srce išlo za idolima.
026	EZE	020	017	Ipak, sažalio sam se na njih i nisam ih uništio, i nisam ih zatro u pustinji.
026	EZE	020	018	Rekao sam njihovoj deci u pustinji:’Ne sledite uredbe svojih predaka, ne držite njihove propise, i ne poganite se njihovim idolima.
026	EZE	020	019	Ja sam Gospod, Bog vaš! Sledite moje uredbe, držite moje propise i izvršavajte ih.
026	EZE	020	020	Držite svetim moje subote; neka one budu znak između mene i vas, da znate da sam ja Gospod, Bog vaš.’
026	EZE	020	021	Ali deca su se pobunila protiv mene: nisu sledili moje uredbe, nisu držali moje propise kako bi ih vršili, koje vršeći ih, svaki čovek ima život; skrnavili su moje subote. Tada sam odlučio da izlijem svoj gnev na njih i da dam oduška svojoj jarosti u pustinji.
026	EZE	020	022	Ali zadržao sam svoju ruku. Učinio sam to radi svog imena da se ne bi skrnavilo u očima naroda na očigled kojih sam ih izveo [iz Egipta].
026	EZE	020	023	Još sam im se uz podignutu ruku zakleo u pustinji da ću ih raspršiti među narode i rasejati ih po zemljama,
026	EZE	020	024	zato što nisu vršili moje propise, nego su odbacili moje odredbe, skrnavili moje subote, i upirali pogled u idole svojih predaka.
026	EZE	020	025	A dao sam im i odredbe koje nisu dobre i propise po kojima ne mogu da žive.
026	EZE	020	026	Ja sam ih oskrnavio njihovim darovima, kad su odvajali svakog prvenca majčine utrobe, kako bih na njih svalio propast, da bi znali da sam ja Gospod.’
026	EZE	020	027	Stoga, sine čovečiji, govori domu Izrailjevom. Reci im:’Ovako Govori Gospod Bog: vaši preci su me uvredili i ovim: učinili su neverstvo protiv mene.
026	EZE	020	028	Kad sam ih doveo u zemlju za koju sam se zakleo da ću im je dati, i kad su videli svaku veliku uzvišicu i svako granato drvo, tamo su prinosili svoje žrtve. Izazivali su me prinoseći tamo svoje prinose, paleći mirisni kad, i izlivajući svoje žrtve izlivnice.
026	EZE	020	029	Tada im rekoh: kakva je to uzvišica na koju idete? Tako je ostalo ime Bama – uzvišica – sve do danas.’
026	EZE	020	030	Zato reci domu Izrailjevom:’Govori Gospod Bog: zar ćete da se skrnavite kao vaši preci, i da se upuštate u blud s njihovim gadnim idolima?
026	EZE	020	031	Kad prinosite svoje darove, kad spaljujete svoju decu u ognju, vi se i dalje skrnavite sa svim vašim idolima do ovog dana. Pa kako onda da vam odgovorim, dome Izrailjev? Života mi moga – govori Gospod Bog – neću vam odgovoriti!
026	EZE	020	032	Što zamišljate neće se ostvariti. Vi govorite: bićemo kao narodi, kao plemena zemaljska koja služe drvetu i kamenu.
026	EZE	020	033	Života mi moga – govori Gospod Bog – vladaću nad vama moćnom rukom, ispruženom mišicom, i izlivom svog gneva.
026	EZE	020	034	Izvešću vas iz naroda i skupiti vas iz zemalja po kojima ste bili rasejani, moćnom rukom, ispruženom mišicom i izlivom svoga gneva.
026	EZE	020	035	Odvešću vas u pustinju naroda i sudiću vam tamo licem u lice.
026	EZE	020	036	Kako sam sudio vašim precima u egipatskoj pustinji, tako ću suditi vama – govori Gospod Bog.
026	EZE	020	037	Ja ću vas provesti ispod mog štapa i dovesti vas da se pokoravate savezu.
026	EZE	020	038	Ukloniću one što se bune protiv mene; odvešću ih iz mesta njihovog boravka, ali neće ući u zemlju izrailjsku. Tada ćete znati da sam ja Gospod.
026	EZE	020	039	A ti, dome Izrailjev, govori Gospod Bog: idite, svaki od vas, i služite svojim idolima, ali pazite se ako me posle ne poslušate! Nećete više skrnaviti moje sveto ime vašim darovima i vašim idolima!
026	EZE	020	040	Jer, na mojoj svetoj gori, na visokoj gori Izrailjevoj – govori Gospod Bog – tamo u zemlji služiće mi sav dom Izrailjev. Tamo ću ih prihvatiti. Tamo ću tražiti vaše prinose, vaše najbolje darove, i vaše svete žrtve.
026	EZE	020	041	Prihvatiću vas kao ugodni miris, kada vas izvedem iz naroda i sakupim vas iz zemalja gde ste bili rasejani, i pokazaću svoju svetost među vama pred očima naroda.
026	EZE	020	042	Tada ćete znati da sam ja Gospod, kada vas uvedem u zemlju izrailjsku za koju sam se uz podignutu ruku zakleo da ću je dati vašim ocima.
026	EZE	020	043	Setićete se tamo svojih puteva i svojih idola kojima ste se skrnavili, pa ćete se samih sebe gaditi zbog svih zala koje ste počinili.
026	EZE	020	044	Znaćete, dome Izrailjev, da sam ja Gospod, kad tako postupim sa vama radi svog imena, a ne prema vašim zlim putevima i vašim izopačenim delima – govori Gospod Bog.’“
026	EZE	020	045	Dođe mi reč Gospodnja:
026	EZE	020	046	„Sine čovečiji, okreni se licem prema jugu; izreci reč protiv juga, prorokuj protiv šumskog kraja u Negevu.
026	EZE	020	047	Reci šumi negevskoj:’Čuj reč Gospodnju! Govori Gospod Bog: evo, razbuktaću u tebi oganj, koji će progutati svako drvo, zeleno i suvo. Razbuktali plamen neće se ugasiti, i svako će lice biti spaljeno od juga do severa.
026	EZE	020	048	Tada će svako videti da sam ga ja, Gospod, zapalio; i neće se ugasiti.’“
026	EZE	020	049	A ja rekoh: „Jao, Gospode Bože, oni govore za mene:’Nije li to onaj što ispreda priče?’“
026	EZE	021	001	Tada mi dođe reč Gospodnja:
026	EZE	021	002	„Sine čovečiji, okreni se licem prema Jerusalimu i propovedaj protiv Svetilišta, i prorokuj protiv zemlje Izrailjeve.
026	EZE	021	003	Reci zemlji Izrailjevoj:’Govori Gospod: evo, ja sam protiv tebe; isukaću svoj mač iz korica i istrebiću iz tebe i pravednog i opakog.
026	EZE	021	004	I pošto ću istrebiti iz tebe i pravednog i opakog, zato ću isukati mač iz korica na svakoga od juga do severa.
026	EZE	021	005	Tada će svi ljudi znati da sam ja, Gospod, isukao svoj mač iz korica, i da se tamo neće više vratiti.’
026	EZE	021	006	A ti, sine čovečiji, uzdiši kao da su ti polomljena bedra, gorko uzdiši na njihove oči.
026	EZE	021	007	Kada te budu pitali:’Zašto uzdišeš?’, odgovori im:’Zbog vesti koja će doći. Tada će svako srce izgubiti odvažnost i sve će ruke klonuti, svaki će duh zamreti i sva će kolena biti oduzeta.’ Evo, dolazi i ispuniće se – govori Gospod Bog.“
026	EZE	021	008	I dođe mi reč Gospodnja:
026	EZE	021	009	„Sine čovečiji, prorokuj i reci:’Gospod kaže: Mač! Mač naoštren i izglačan,
026	EZE	021	010	naoštren za klanje, uglačan da seva. Zar da se radujemo vladarskoj palici, sine moj? Mač ne mari ni za kakvo drvo.
026	EZE	021	011	Dat je da se uglača, da ga ruka prihvati; naoštren je mač, izglačan, da se ubici da u ruku!
026	EZE	021	012	Zaplači, zakukaj, sine čovečiji, jer mač će stići narod moj i sve knezove izrailjske; s mojim narodom maču su oni predani. Zato se udaraj u grudi svoje.
026	EZE	021	013	To će biti kušanje. A ako vladarskog štapa, za koga mač ne mari, ne bude više? – govori Gospod Bog.
026	EZE	021	014	Zato prorokuj, sine čovečiji, udari dlanom o dlan, neka mač udari dvaput, triput, mač taj što služi za pokolj. Mač je to velikog pokolja, što ih odasvud vreba.
026	EZE	021	015	Da klonu srca i da mnogi padnu, na svaka sam vrata njihova postavio mač da zatire. Jao! Načinjen je da seva kao munja, isukan je za klanje.
026	EZE	021	016	Zamahni na desno, udri na levo, gde god ti se sečivo nameri.
026	EZE	021	017	I udariću dlanom o dlan, i smiriće se gnev moj. Ja, Gospod, sam govorio.’“
026	EZE	021	018	Dođe mi reč Gospodnja:
026	EZE	021	019	„Sine čovečiji, označi dva puta kojim će doći mač cara vavilonskog. Neka oba izlaze iz iste zemlje. Zatim načini znak i postavi ga na početak puta koji vodi u grad.
026	EZE	021	020	Označi put kojim će mač doći u Ravu amonsku, i u Judu, u jerusalimsku tvrđavu.
026	EZE	021	021	Naime, car vavilonski će se zaustaviti na raskršću, gde počinju dva puta, da gata: trešće strele, pitaće idole i gledati u jetru.
026	EZE	021	022	U desnoj će ruci držati gatarski žreb za Jerusalim, da postavi probojne sprave, da naredi pokolj, da podigne bojni poklik, da namesti probojne sprave prema vratima, da podigne nasip, i da sagradi opsadne kule.
026	EZE	021	023	To će izgledati kao isprazno gatanje onima koji su položili zakletvu, ali on će im dozvati u pamet njihovu krivicu, pa će ih zarobiti.“
026	EZE	021	024	Zato govori Gospod Bog: „Zato što dozivate u pamet svoju krivicu javno čineći svoje prestupe, te iznosite na videlo vaše grehe – sva vaša dela – zato ćete biti pohvatani njegovom rukom.
026	EZE	021	025	A ti, nečisti, opaki kneže Izrailjev, došlo ti je vreme; kucnuo je čas da se stane na kraj tvom bezakonju!“
026	EZE	021	026	Govori Gospod Bog: „Skini turban i odloži krunu. Neće više biti kao pre: neka se niski uzvisi, a uzvišeni snizi.
026	EZE	021	027	Propast! Propast! Dovešću takvu propast kakve još nije bilo, dok ne dođe onaj kome pripada sud; njemu ću ga dati.“
026	EZE	021	028	„A ti, sine čovečiji, prorokuj i reci:’Govori Gospod Bog Amoncima za njihovo ruganje: Mač! Mač je isukan za klanje, izglačan da proždere, da seva kao munja!
026	EZE	021	029	Pošto ti donose isprazna viđenja i proriču ti laži, položiće se mač na vratove opakih bezbožnika. Njima je došlo vreme, kucnuo je čas da se stane na kraj njihovom bezakonju.
026	EZE	021	030	A ti vrati svoj mač u korice! Ja ću ti suditi u mestu gde si stvoren, sudiću ti u zemlji tvog porekla.
026	EZE	021	031	Izliću na tebe svoju jarost, dunuću oganj svoga besa na tebe i predaću te u ruke svirepim ljudima, veštim u zatiranju.
026	EZE	021	032	Bićeš hrana ognju, a tvoja će krv teći u zemlji, i pašćeš u zaborav, jer sam ja, Gospod, progovorio.’“
026	EZE	022	001	Dođe mi reč Gospodnja:
026	EZE	022	002	„A ti, sine čovečiji, hoćeš li suditi, hoćeš li suditi tom gradu što proliva krv? Zatim mu obznani sve njegove gadosti.
026	EZE	022	003	Reci:’Govori Gospod Bog: evo, bliži se čas gradu u kome se proliva krv, i koji pravi idole da se njima oskrnavljuje.
026	EZE	022	004	Navukao si na sebe krivicu zato što si prolivao krv, i zato što si se oskrnavio idolima koje si napravio. Skratio si sebi dane, i došao je kraj tvojim godinama. Zato ću učiniti da te narodi preziru i da ti se sve zemlje rugaju.
026	EZE	022	005	Rugaće ti se i oni koji su blizu i koji su daleko, grade osramoćenog imena, koji si pun nereda.
026	EZE	022	006	Gle, izrailjski knezovi u tebi, svaki od njih, koriste svoju vlast da prolivaju krv.
026	EZE	022	007	U tebi ponižavaju očeve i majke, u tebi zlostavljaju strance, i tlače siročad i udovice.
026	EZE	022	008	Ti prezireš moje svetinje i skrnaviš moje subote.
026	EZE	022	009	U tebi su klevetnici koji gledaju da proliju krv, u tebi jedu na gorama i čine što je sramota.
026	EZE	022	010	U tebi [deca] otkrivaju očevu golotinju, u tebi obeščašćuju žene dok su obredno nečiste.
026	EZE	022	011	Jedan čini gadost sa ženom svoga bližnjeg, drugi sramotno skrnavi svoju snahu, a treći opet obeščašćuje svoju sestru, ćerku svoga oca.
026	EZE	022	012	U tebi primaju mito da prolivaju krv, pozajmljuješ radi koristi i s kamatom, i nepošteno zarađuješ na svome bližnjem iznuđujući od njega, a mene si zaboravio – govori Gospod Bog.’
026	EZE	022	013	Evo, udariću dlanom o dlan zbog nepoštenog dobitka koji si stekao, i krvoprolića koje se čini u tebi.
026	EZE	022	014	Hoće li ti srce ostati mirno i hoće li ostati snage u tvojim rukama u dan kada budem postupao s tobom? To sam ja, Gospod, rekao i to ću učiniti.
026	EZE	022	015	Jer, rasejaću te među narode i rasuti te po zemljama, i dokrajčiću tvoju nečistotu.
026	EZE	022	016	A kad oskrnaviš sebe u očima naroda, znaćeš da sam ja Gospod Bog.“
026	EZE	022	017	Dođe mi reč Gospodnja:
026	EZE	022	018	„Sine čovečiji, dom Izrailjev mi je postao šljaka; svi su bronza, kalaj, gvožđe i olovo u peći, a postali su šljaka od srebra.
026	EZE	022	019	Stoga govori Gospod Bog:’Zato što ste svi postali šljaka, evo, skupiću vas usred Jerusalima.
026	EZE	022	020	I kao što se skuplja bronza, gvožđe, olovo i kalaj u peći, pa se oko toga raspiri oganj da se istopi, tako ću vas skupiti u svom gnevu i jarosti, položiti vas i rastopiti.
026	EZE	022	021	A kad vas skupim, dunuću na vas oganj moga gneva i rastopiti vas u njemu.
026	EZE	022	022	Kao što se srebro topi u peći, tako ćete i vi biti rastopljeni u njemu. Tada ćete znati da sam to ja, Gospod, izlio svoj gnev na vas.’“
026	EZE	022	023	Dođe mi reč Gospodnja:
026	EZE	022	024	„Sine čovečiji, reci joj:’Ti si zemlja koja nije očišćena, na koju još nije pala kiša u dan gneva.’
026	EZE	022	025	Udružili su se njeni proroci u njoj kao lavovi što riču i razdiru plen. Oni proždiru duše, uzimaju blago i dragocenosti, i umnožavaju udovice usred nje.
026	EZE	022	026	Sveštenici njeni krše moj Zakon i skrnave moje svetinje; ne prave razliku između svetog i nesvetog, i ne poučavaju da se pravi razlika između nečistog i čistog. Oni zatvaraju oči kad se krše moje subote, te sam i ja bez časti među njima.
026	EZE	022	027	Knezovi su njeni u njoj kao vuci koji razdiru plen; prolivaju krv i upropašćuju duše radi nepoštenog dobitka.
026	EZE	022	028	Proroci njeni kreče u belo; zamazuju im oči donoseći prazna viđenja i proričući im laž. Oni govore: govori Gospod Bog, a Gospod nije govorio.
026	EZE	022	029	Narod zemlje odao se nasilništvu i pljački; tlače siromaha i ubogoga i bespravno zlostavljaju stranca.
026	EZE	022	030	Tražio sam među njima čoveka koji će popraviti zid i stati u procep preda mnom radi zemlje, da je ne bih uništio. I nisam ga našao.
026	EZE	022	031	Zato ću izliti na njih svoj gnev, istrebiću ih ognjem svoje jarosti, i svaliću im na glavu njihova dela – govori Gospod Bog.“
026	EZE	023	001	Dođe mi reč Gospodnja:
026	EZE	023	002	„Sine čovečiji, bile su dve žene, ćerke jedne majke.
026	EZE	023	003	Bludničile su u Egiptu, bludničile su od mladosti svoje. Tamo su im grudi stiskali, devojačke im dojke dirali.
026	EZE	023	004	Starija se zvala’Ola’, a’Oliva’ joj je bila sestra. Bile su moje, i rodile su sinove i ćerke. Ola je Samarija, a Oliva je Jerusalim. To su im imena.
026	EZE	023	005	Ola se odala bludu dok je bila moja; vukla ju je pohota za njenim ljubavnicima, Asircima, ratnicima
026	EZE	023	006	u purpur obučenima, upraviteljima i namesnicima, sve zgodnim momcima, konjanicima što jezde na konjima.
026	EZE	023	007	Nudila im je svoj blud, sve najvrsnijima od Asiraca, i svima za kojima ju je vukla pohota, te se oskrnavila svim svojim idolima.
026	EZE	023	008	Od Egipta nije ostavljala svoje bludničenje, jer su sa njom legali u njenoj mladosti i dirali joj devojačke dojke, a ona ih je zasipala svojim bludom.
026	EZE	023	009	Zato sam je predao u ruke njenim ljubavnicima, Asircima, za kojima ju je vukla pohota.
026	EZE	023	010	Oni su otkrili njenu golotinju: pohvatali su njene sinove i ćerke i pobili ih mačem. Tako je došla na loš glas među ženama, kad je na njoj izvršen sud.
026	EZE	023	011	Videla to njena sestra Oliva, pa je u svojoj pohoti postala još pokvarenija od nje; u svojim je bludničenjima postala gora od svoje sestre.
026	EZE	023	012	Vukla ju je pohota za Asircima, upraviteljima i namesnicima, ratnicima, raskošno obučenim konjanicima što jezde na konjima, sve zgodnim momcima.
026	EZE	023	013	I video sam da se oskrnavila; obe su pošle istim putem.
026	EZE	023	014	U svojim je bludničenjima postala još gora. Videla je na zidu nacrtane likove muškaraca, slike Haldejaca naslikane crvenom bojom,
026	EZE	023	015	opasane opasačima oko bedara, s nabranim turbanima na glavama, s izgledom vojnih zapovednika, nalik Vaviloncima, kojima je rodna zemlja Haldeja.
026	EZE	023	016	I kako ih je ugledala, pohota je obuzela, pa im je poslala glasnike u Haldeju.
026	EZE	023	017	Vavilonjani su došli k njoj na postelju ljubavničku i oskrnavili je njihovim bludom. A kad se s njima oskrnavila, zgadili su joj se.
026	EZE	023	018	Kad je javno počinila svoja bludničenja i otkrila svoju golotinju, duša se moja od nje odvratila, kao što mi se duša odvratila od njene sestre.
026	EZE	023	019	Ali ona je još više bludničila sećajući se dana svoga devojaštva, kad je činila blud u Egiptu.
026	EZE	023	020	Vukla ju je pohota za njenim ljubavnicima kojima je muškost kao u magarca, a izliv kao u konja.
026	EZE	023	021	Ti si se vratila na razvratnost svoje mladosti, kad su ti u Egiptu dirali dojke i milovali ti devojačke grudi.
026	EZE	023	022	Zato, Olivo, govori Gospod Bog: evo, okrenuću protiv tebe tvoje ljubavnike koji su ti se zgadili, i dovešću ih na tebe sa svih strana:
026	EZE	023	023	Vavilonjane, sve Haldejce, Fekođane, Sojane i Kojane, sve Asirce s njima, zgodne mladiće, sve same upravitelje i namesnike, vojne zapovednike i ratnike što jašu na konjima.
026	EZE	023	024	Oni će navaliti na tebe s oružjem, bojnim kolima na točkovima i združenim snagama. Postaviće se protiv tebe sa svih strana sa štitovima, štitićima i šlemovima. Ja ću im predati sud, pa će ti suditi po svojim zakonima.
026	EZE	023	025	Okrenuću protiv tebe svoju ljubomoru i gnevno će postupati s tobom: odseći će ti nos i uši, a ti što ti preostanu, ti će pasti od mača; odvešće ti sinove i ćerke, a te što ti preostanu, njih će proždreti oganj.
026	EZE	023	026	I strgnuće s tebe tvoje haljine i odneti tvoj nakit.
026	EZE	023	027	Tako ću odstraniti od tebe tvoju razvratnost i tvoj blud koji si počela u Egiptu. I nećeš više žudeti za njima, niti se sećati Egipta.
026	EZE	023	028	Jer govori Gospod Bog: evo, daću te u ruke onih koje mrziš, od kojih ti se duša gadi.
026	EZE	023	029	Dušmanski će postupati s tobom: uzeće plod tvoje muke i ostaviti te potpuno golu, pa će se pokazati golotinja tvojih bludničenja, tvoja razvratnost i tvoja bludničenja.
026	EZE	023	030	To će ti se dogoditi zato što si bludničila s narodima i oskrnavila se njihovim idolima.
026	EZE	023	031	Pošto si išla stopama svoje sestre, daću ti u ruku njenu čašu.
026	EZE	023	032	Govori Gospod Bog: Ispićeš čašu svoje sestre, čašu duboku i široku, do ruba punu, i bićeš na podsmeh i porugu.
026	EZE	023	033	I obuzeće te pijanstvo i žalost. To je čaša strahote i pustošenja, čaša tvoje sestre Samarije!
026	EZE	023	034	Ispićeš je do dna, pa ćeš je razbiti u komade i odseći sebi dojke. To sam ja rekao – govori Gospod Bog.
026	EZE	023	035	Zato, govori Gospod Bog: zato što si me zaboravila i okrenula mi leđa, ispaštaćeš zbog svog razvrata i svojih bludničenja.“
026	EZE	023	036	Gospod mi reče: „Sine čovečiji, hoćeš li suditi Oli i Olivi? Objavi im njihove gadosti,
026	EZE	023	037	jer su počinile preljubu, i krv je na njihovim rukama. Počinile su preljubu sa svojim idolima, a sinove koje su mi rodile žrtvovala je njima za hranu.
026	EZE	023	038	Još su mi učinile i ovo: istoga su dana oskrnavile moja Svetilišta i okaljale moje subote.
026	EZE	023	039	Toga su dana poklale svoje sinove za svoje idole i došle u moje Svetilište da ga okaljaju. Eto, to su učinile u mome domu.
026	EZE	023	040	Šta više, poslale su glasnike po ljude iz daleka, a kad su došli, ti si se za njih okupala, namazala oči, i stavila nakit na sebe.
026	EZE	023	041	Onda si sela na raskošni krevet, a pred tobom je bio postavljen sto na koji si stavila moj kad i moje ulje.
026	EZE	023	042	Dizala se bezbrižna buka mnogih ljudi; pijanice su došle iz pustinje i stavile narukvice na ruke i raskošne krune na svoje glave.
026	EZE	023	043	Tada rekoh njoj koja je istrošena od preljube: neka je iskoriste kao bludnicu, jer nije ništa drugo.
026	EZE	023	044	I kao što se dolazi bludnici, tako su došli k Oli i Olivi, razvratnicama.
026	EZE	023	045	Ali pravednici će im suditi kao što se sudi preljubnicama i onima koji prolivaju krv, jer one su preljubnice i krv im je na rukama.
026	EZE	023	046	Jer govori Gospod Bog: saberi vojsku protiv njih i predaj ih užasu i pljački.
026	EZE	023	047	Neka ih vojska zaspe kamenjem, neka poseku mačevima njihove sinove i ćerke, i neka spale njihove kuće.
026	EZE	023	048	Tako ću odstraniti razvratnost iz zemlje i dati primer svim ženama, da ne slede vašu razvratnost.
026	EZE	023	049	Oni će vas kazniti za vašu razvratnost, i ispaštaćete za grehe koje ste učinile s vašim idolima. Tada ćete znati da sam ja Gospod Bog.“
026	EZE	024	001	Dođe mi reč Gospodnja devete godine, u desetom mesecu, desetog dana:
026	EZE	024	002	„Sine čovečiji, zabeleži ovaj dan, upravo ovaj dan, jer je car vavilonski na ovaj isti dan opseo Jerusalim.
026	EZE	024	003	Ispričaj priču odmetničkom domu. Reci im:’Govori Gospod Bog: Pristavi kotao; pristavi ga i nalij vodu u njega.
026	EZE	024	004	Stavi u njega komade mesa, sve najbolje komade, but i plećku, i napuni ga najboljim kostima.
026	EZE	024	005	Uzmi najbolje grlo sitne stoke i naslaži kosti ispod njega. Neka dobro uzavri, tako da se i kosti skuvaju u njemu.
026	EZE	024	006	Zato govori Gospod Bog: Teško krvničkom gradu, kotlu koji je zagoreo, a čija zagorelina nije uklonjena! Isprazni ga komad po komad; za njega se neće bacati žreb.
026	EZE	024	007	Jer njegova je krv još u njemu: stavio ju je na golu stenu; nije je prolio na zemlju da je pokrije prašina.
026	EZE	024	008	I ja ću ostaviti njegovu krv na goloj steni, nepokrivenu, da plane gnev i da se izvrši osveta.
026	EZE	024	009	Zato govori Gospod Bog: Teško krvničkom gradu, jer ću naložiti veliki oganj!
026	EZE	024	010	Stavi mnogo drva, podloži vatru, skuvaj meso, umešaj začine; neka kosti zagore.
026	EZE	024	011	Zatim ga stavi praznog na užareni ugalj da se zagreje, tako da se bronza usija, pa da zagorelina u njemu sagori.
026	EZE	024	012	Mukotrpan je to posao! Zagorelina se ne skida s njega čak ni ognjem.
026	EZE	024	013	Razvratnost je u tvojoj nečistoti! Zato što sam te čistio, a ti se nisi dala očistiti od svoje nečistote, nećeš se više očistiti od svoje nečistote, dok ne iskalim svoj gnev na tebi.
026	EZE	024	014	Ja, Gospod to sam rekao; to dolazi i to ću učiniti. Neću odustati, neću se sažaliti, neću se smilovati. Bićeš kažnjena zbog svojih puteva i svojih dela – govori Gospod Bog.’“
026	EZE	024	015	Dođe mi opet reč Gospodnja:
026	EZE	024	016	„Sine čovečiji, uzeću od tebe želju tvojih očiju jednim udarcem. A ti ne tuguj, ne plači, niti roni suze.
026	EZE	024	017	Uzdiši tiho, ne nariči za mrtvima, obmotaj turban oko svoje glave, obuj sandale na noge, ne pokrivaj svoju bradu, i ne jedi što ti spreme ljudi.“
026	EZE	024	018	To sam ujutro rekao narodu, a uveče mi je umrla žena. Ujutro sam učinio kao što mi je bilo zapoveđeno.
026	EZE	024	019	Ljudi mi rekoše: „Zar nam nećeš reći šta za nas znači sve to što radiš?“
026	EZE	024	020	Ja im rekoh: „Došla mi je reč Gospodnja:
026	EZE	024	021	’Reci domu Izrailjevom: govori Gospod Bog: evo, oskrnaviću svoje Svetilište, ponos vaše snage, uživanje vaših očiju, ono što vam duša želi, a vaši sinovi i ćerke koje ste ostavili, popadaće od mača.
026	EZE	024	022	Tada ćete učiniti kao što sam ja učinio; nećete pokrivati bradu i nećete jesti što vam spreme ljudi.
026	EZE	024	023	Turbani će vam biti na glavi a sandale na nogama. I nećete tugovati, ni plakati, nego ćete istrunuti zbog svojih krivica i uzdisati jedan pred drugim.
026	EZE	024	024	Jezekilj će vam biti znak; što je on radio, radićete i vi. A kad se to dogodi, znaćete da sam ja Gospod Bog.
026	EZE	024	025	A ti, sine čovečiji, onoga dana kada im oduzmem ponos njihove snage, uživanje njihovih očiju i ono što im duša želi, njihove sinove i ćerke,
026	EZE	024	026	tog dana će doći begunac da ti donese vest.
026	EZE	024	027	Tog dana će ti se otvoriti usta pred tim beguncem, pa ćeš progovoriti i nećeš više biti nem; ti ćeš im biti znak. Tada će znati da sam ja Gospod.’“
026	EZE	025	001	I dođe mi reč Gospodnja:
026	EZE	025	002	„Sine čovečiji, okreni se licem prema Amoncima i prorokuj protiv njih.
026	EZE	025	003	Reci Amoncima:’Čujte reč Gospoda Boga! Govori Gospod Bog: zato što si rekao: „Aha!“– za moje Svetilište kada je bilo oskrnavljeno, i za zemlju Izrailjevu kada je bila opustošena, i za dom Judin kada je otišao u izgnanstvo,
026	EZE	025	004	zato ću te, evo, predati u posed sinovima istoka. Oni će u tebi postaviti svoje tabore i napraviti svoja naselja u tebi; oni će jesti tvoj urod i piti tvoje mleko.
026	EZE	025	005	Od Rave ću učiniti pašnjake za kamile, a od Amonaca obor za ovce. Tada će znati da sam ja Gospod.
026	EZE	025	006	Jer govori Gospod Bog: zato što si pljeskao rukama, i udarao nogom o tlo i s krajnjim se prezirom radovao u srcu nad zemljom Izrailjevom,
026	EZE	025	007	zato ću, evo, ispružiti svoju ruku na tebe i dati te za plen narodima. I istrebiću te iz naroda, iskoreniću te iz zemalja; zatrću te. Tada ćeš znati da sam ja Gospod.’“
026	EZE	025	008	Govori Gospod: „Zato što su Moav i Sir rekli:’Gle, dom je Judin [postao] kao svi drugi narodi’,
026	EZE	025	009	zato ću otvoriti granicu Moavovu, da uklonim njegove gradove, pogranične gradove, ponos zemlje: Vet-Jesimot, Val-Meon i Kirijatajim.
026	EZE	025	010	Daću Amonce u posed sinovima istoka, da se Amonci ne spominju među narodima.
026	EZE	025	011	I nad Moavcima ću izvršiti sud. Tada će znati da sam ja Gospod.“
026	EZE	025	012	Govori Gospod Bog: „Zato što je Edom izvršio osvetu nad domom Judinim, pa je, sveteći im se, navukao na sebe krivicu,
026	EZE	025	013	zato, govori Gospod Bog: podignuću ruku na Edom i istrebiću iz njega i ljude i stoku, i pretvoriću ga u ruševine; i izginuće od mača od Temana do Dedana.
026	EZE	025	014	Osvetiću se Edomu rukom moga naroda Izrailja. Oni će postupiti s Edomom po mome gnevu i jarosti. Tako će upoznati moju osvetu – govori Gospod Bog.“
026	EZE	025	015	Govori Gospod Bog: „Zato što su Filistejci izvršili osvetu, sveteći se s prezirom u srcu, i zatirali s vekovnim neprijateljstvom,
026	EZE	025	016	zato, govori Gospod Bog: evo, podići ću ruku na Filistejce: istrebiću Herećane i uništiti ostatak što živi uz more.
026	EZE	025	017	Izvršiću nad njima veliku osvetu i gnevno ih kazniti. I znaće da sam ja Gospod, kada izvršim svoju osvetu nad njima.“
026	EZE	026	001	U jedanaestoj godini, prvog dana u mesecu, dođe mi reč Gospodnja:
026	EZE	026	002	„Sine čovečiji, zato što je Tir govorio za Jerusalim:’Ha, ha, razbijena su vrata naroda, širom su mi otvorena, obogatiću se sad kad je opustošen!’,
026	EZE	026	003	zato govori Gospod Bog: o, Tire, evo me, dolazim na tebe! Podići ću na tebe mnoge narode, kao što more podiže talase.
026	EZE	026	004	Oni će razoriti zidine tirske i srušiti njene kule. Ja ću sastrugati zemlju s njega i učiniti ga golom stenom.
026	EZE	026	005	I postaće mesto gde se suše mreže usred mora, jer sam ja, Gospod, to rekao – govori Gospod Bog. Tir će postati plen narodima.
026	EZE	026	006	A tvoje ćerke u zemlji biće pobijene mačem. Tada će znati da sam ja Gospod Bog.
026	EZE	026	007	Jer govori Gospod Bog: evo, dovešću na Tir sa severa Navuhodonosora, cara vavilonskog, cara nad carevima, s konjima i bojnim kolima, s konjicom i velikom vojskom.
026	EZE	026	008	On će pobiti mačem tvoje ćerke u zemlji. Dignuće protiv tebe opsadne kule, iskopati nasipe protiv tebe i postaviti štitove protiv tebe.
026	EZE	026	009	I namestiće probojne sprave da udaraju u tvoje zidove, i sekirama razaraće tvoje kule.
026	EZE	026	010	Od mnoštva njegovih konja prekriće te prašina; a od buke njegovih konjanika i točkova bojnih kola zatrešće se tvoji zidovi kada uđe kroz tvoja vrata, kao što se ulazi u provaljen grad.
026	EZE	026	011	Kopitama svojih konja protutnjaće kroz sve tvoje ulice; mačem će pobiti tvoj narod, a tvoji moćni stubovi će biti oboreni na zemlju.
026	EZE	026	012	Zapleniće tvoje blago i opljačkati tvoja dobra, srušiće tvoje zidove i razoriti tvoje lepe kuće, a tvoje kamenje, drvo, i prašinu pobacaće u vodu.
026	EZE	026	013	Prekinuću jeku tvojih pesama, a zvuk tvojih harfi više se neće čuti.
026	EZE	026	014	Učiniću od tebe golu stenu; postaćeš mesto gde se suše mreže. Nikada više nećeš biti sagrađen, jer sam ja, Gospod, to rekao – govori Gospod Bog.“
026	EZE	026	015	Ovako Gospod Bog govori Tiru: „Zar se neće zatresti ostrva od praska tvoga pada, kad ranjeni stanu da jauču i pokolj nastane u tebi?
026	EZE	026	016	Tada će sići s prestola svi morski knezovi, odložiti svoje plašteve i skinuti sa sebe izvezene haljine, pa će se obući u strah, posedati na zemlju i neprestano se tresti zapanjeni nad tobom.
026	EZE	026	017	Onda će zapevati tužbalicu nad tobom i reći ti:’Kako propade, slavni grade, kako nestade s mora! A bio si morska sila, ti i meštani tvoji, sejući strah među svima koji su živeli u tebi.
026	EZE	026	018	Sad se tresu ostrva u dan tvoga pada, smela su se ostrva morska zbog tvog kraja.’
026	EZE	026	019	Jer govori Gospod Bog:’Kad te učinim pustim gradom, kao gradove gde se više ne živi, kad na tebe dovedem dubine morske i silne te vode prekriju,
026	EZE	026	020	spustiću te k onima što silaze u raku, k narodu iz davnih vremena, nastaniću te u najniže krajeve zemlje, što liče na drevne ruševine, s onima što silaze u raku. I nećeš više biti nastanjen, niti zračiti sjajem u zemlji živih.
026	EZE	026	021	Dovešću na tebe propast i neće te više biti. Tražiće te, ali te nikada više neće naći – govori Gospod Bog.’“
026	EZE	027	001	I dođe mi reč Gospodnja:
026	EZE	027	002	„Sine čovečiji, zapevaj tužbalicu o Tiru!
026	EZE	027	003	Reci Tiru:’O, ti što stoluješ na vratima morskim, što trguješ s narodima na mnogim ostrvima, Govori Gospod Bog: o, Tire, ti reče: „Ja sam savršenstvo lepote!“
026	EZE	027	004	Granice tvoje u srcu su mora, savršena tvoja lepota tvojih je zidara delo.
026	EZE	027	005	Od čempresa senirskih sve su ti daske načinili, s Livana kedar uzeše, da ti jarbol načine,
026	EZE	027	006	od hrastova vasanskih, vesla su ti napravili, a palubu od borova s kitimskih ostrva; slonovu kost u nju su umetnuli.
026	EZE	027	007	Jedro ti je bilo od lana vezenog, egipatskog, a zastori od grimiza i skerleta s ostrva eliskih.
026	EZE	027	008	Meštani Sidona i Arvada bili su ti veslači, mudraci tvoji, Tire, bili su ti kormilari.
026	EZE	027	009	Starešine gevalske i mudraci njegovi pukotine su tvoje popravljali; sve lađe na moru i posada njihova dolazili su da od tebe robu kupuju.
026	EZE	027	010	Ljudi iz Persije, Luda i Futa, tvoji su bili ratnici. O tvoje su zidove štitove i šlemove kačili, i kitili te sjajem.
026	EZE	027	011	Arvađani i vojska tvoja na tvojim zidovima, kule su tvoje Gamaditi čuvali unaokolo. Štitove su svoje kačili na tvoje zidove da doteraju tvoju lepotu.
026	EZE	027	012	Tarsis je trgovao s tobom; zbog tvog silnog bogatstva svakojakog plaćao je tvoju robu srebrom i gvožđem, kalajem i olovom.
026	EZE	027	013	Javan, Tuval i Meseh su trgovali s tobom razmenjujući roblje i bronzano posuđe za tvoju robu.
026	EZE	027	014	Oni iz doma Togarminog razmenjivali su konje, jahaće konje i mazge za tvoju robu.
026	EZE	027	015	Sinovi Dedanovi su trgovali s tobom. I mnoga su ostrva trgovala za tebe; donosili su ti kao naknadu slonovu kost i ebonovo drvo.
026	EZE	027	016	Aram je trgovao s tobom zbog obilja tvojih proizvoda; plaćali su za tvoju robu malahitima, skerletom, vezenim platnom i finim lanom, koralima i rubinima.
026	EZE	027	017	Juda i zemlja Izrailjeva su trgovali s tobom; plaćali su za tvoju robu pšenicom iz Minita, brašnom, medom, uljem i melemom.
026	EZE	027	018	Damask je, zbog obilja tvojih proizvoda svake vrste, trgovao s tobom helvonskim vinom i vunom iz Sahara.
026	EZE	027	019	Dan i Javan iz Uzala za tvoju su robu davali obrađeno gvožđe, kasiju i trsku.
026	EZE	027	020	Dedan je trgovao s tobom s jahačkim prostirkama.
026	EZE	027	021	Arabljani i svi knezovi kedarski trgovali su s tobom i plaćali ti jaganjcima, ovnovima i jarcima.
026	EZE	027	022	Trgovci iz Save i Regme su trgovali s tobom. Za tvoju robu plaćali su najboljim začinima svake vrste, svakojakim draguljima i zlatom.
026	EZE	027	023	Haran, Kana, Eden, savski trgovci, Asirija i Hilmad, su trgovali s tobom.
026	EZE	027	024	Trgovali su s tobom na tvojoj pijaci u zamenu za najbolje ruho od vezene purpurne tkanine, i raznobojne tepihe od čvrsto upletenih niti.
026	EZE	027	025	Tarsiske lađe prevozile su tvoju robu. Bio si pun i veoma natovaren na morskoj pučini.
026	EZE	027	026	Tvoji veslači su te izveli na pučinu, ali istočni vetar te je razbio usred mora.
026	EZE	027	027	Tvoje bogatstvo, tvoja roba, tvoji moreplovci, tvoji mornari, kormilari i majstori za tvoje pukotine, tvoji trgovci, svi ratnici u tebi, i svi koji su na palubi, pašće u morske dubine u dan tvoga pada.
026	EZE	027	028	Kad se začuje vapaj tvojih kormilara zatrešće se obala.
026	EZE	027	029	Tada će svi veslači, mornari i svi morski kormilari napustiti svoje lađe i iskrcati se na zemlju.
026	EZE	027	030	Oni će podići svoj glas i gorko zavapiti nad tobom. Prašinom će posuti svoju glavu i valjati se u pepelu,
026	EZE	027	031	obrijaće glavu za tobom, pripasaće kostret, pa će, ogorčene duše, plakati za tobom i gorko naricati.
026	EZE	027	032	Zakukaće i zapevati naricaljku nad tobom: „Ko je kao Tir ućutkan usred mora?“
026	EZE	027	033	Kad su ti robu dovozili s mora, njom si sitio mnoge narode; obiljem blaga i robom svojom, ti si bogatio careve zemaljske.
026	EZE	027	034	A sada te more razbi u vodi dubokoj, roba tvoja propade, i sav narod u tebi.
026	EZE	027	035	Svi su žitelji ostrvski zapanjeni nad tobom; careve im podilazi jeza, od straha im se lice grči.
026	EZE	027	036	Trgovci naroda zvižde nad tobom; postao si ruglo i više te neće biti.’“
026	EZE	028	001	Dođe mi reč Gospodnja:
026	EZE	028	002	„Sine čovečiji, reci tirskom vladaru:’Govori Gospod Bog: Uzoholio si se u srcu govoreći: „Ja sam bog; sedim na Božijem prestolu u srcu mora.“Ipak, ti si samo čovek, a ne Bog, iako svoj um izjednačavaš s Božijim umom.
026	EZE	028	003	Eto, mudriji si od Danila; nijedna tajna ti nije skrivena.
026	EZE	028	004	Stekao si sebi bogatstvo mudrošću i razumom, nakupio si srebro i zlato u svojim riznicama.
026	EZE	028	005	Umnožio si svoje bogatstvo velikom svojom mudrošću u trgovini, ali si se uzoholio u srcu zbog svog bogatstva.
026	EZE	028	006	Zato govori Gospod Bog: Zato što izjednačavaš svoj um s Božijim umom,
026	EZE	028	007	evo, dovešću na tebe tuđince, najnemilosrdnije među narodima, a oni će isukati mačeve na lepotu tvoje mudrosti i okaljati tvoj sjaj.
026	EZE	028	008	Baciće te u jamu i umrećeš smrću posečenih usred mora.
026	EZE	028	009	Hoćeš li pred svojim pogubiteljem da kažeš: „Ja sam Bog“? Ti si čovek, a ne Bog, kad padneš u ruke svojih pogubitelja!
026	EZE	028	010	Umrećeš smrću neobrezanih rukom tuđinaca, jer sam ja to rekao – govori Gospod Bog.’“
026	EZE	028	011	Opet mi dođe reč Gospodnja:
026	EZE	028	012	„Sine čovečiji, ispevaj tužbalicu protiv tirskog cara. Reci mu:’Govori Gospod Bog: Ti [si] pečat savršenstva, pun mudrosti i savršen u lepoti.
026	EZE	028	013	Bio si u Edenu, vrtu Božijem, sav okićen dragim kamenjem: rubinom, topazom, dijamantom, hrisolitom, oniksom, jaspisom, safirom, malahitom i smaragdom; zlatom te uokvirili i izvezli, učvrstili ih u dan kad si bio stvoren.
026	EZE	028	014	Učinih te heruvimom zaštitnikom, postavih te na svetu goru Božiju, hodio si posred ognjenog kamenja.
026	EZE	028	015	Besprekoran beše na putevima svojim, od dana kad si stvoren, do dana kad se nepravda našla na tebi.
026	EZE	028	016	Zbog obilja tvoje trgovine napunilo se nasilje u tebi; zgrešio si. Zato te zbacih nečistog s gore Božije i uklonih te, heruvime zaštitniče, ispred ognjenog kamenja.
026	EZE	028	017	Ponelo se srce tvoje zbog tvoje lepote, upropasti mudrost svoju zbog svog sjaja. I bacio sam te na zemlju, pred careve te zemaljske postavio da te oni gledaju s prezrenjem.
026	EZE	028	018	Zbog mnogih tvojih krivica, zbog trgovine tvoje nepoštene, svetilište si svoje oskrnavio. Zato sam zapalio oganj posred tebe, i oganj te je progutao; u pepeo sam te pretvorio na oči svima što te gledaju.
026	EZE	028	019	Svi koji su te znali među narodima, zgražaju se sad nad tobom, postao si prizorom užasa, i više te nikada neće biti.’“
026	EZE	028	020	Dođe mi reč Gospodnja:
026	EZE	028	021	„Sine čovečiji, okreni se licem prema Sidonu i prorokuj protiv njega.
026	EZE	028	022	Reci:’Govori Gospod Bog: Evo me protiv tebe, Sidone, da se proslavim usred tebe. I znaćete da sam ja Gospod, kada nad njim izvršim sud, i kada pokažem svoju svetost u njemu.
026	EZE	028	023	Poslaću na njega pošast, i krvi će biti na njegovim ulicama. Posečeni će ginuti usred njega od mača, koji će ih stizati sa svih strana. Tada će znati da sam ja Gospod.
026	EZE	028	024	Dom Izrailjev neće više imati trn koji ubada, ni bodlju koja nanosi bol; niotkuda više neće biti onih koji ih preziru. Tada će znati da sam ja Gospod Bog.
026	EZE	028	025	Zato govori Gospod: kada skupim dom Izrailjev iz naroda gde su bili rasejani, i pokažem na njima svoju svetost pred pucima, tada će živeti na zemlji, koju sam ja dao svome sluzi Jakovu.
026	EZE	028	026	I živeće spokojno na njoj: gradiće kuće, sadiće vinograde i živeće bezbedno, kada izvršim sud nad svima koji ih preziru sa svih strana. Tada će znati da sam ja, Gospod, njihov Bog.’“
026	EZE	029	001	U desetoj godini, u desetom mesecu, dvanaestoga dana, dođe mi reč Gospodnja:
026	EZE	029	002	„Sine čovečiji, okreni lice prema faraonu, egipatskom caru i prorokuj protiv njega i protiv celog Egipta.
026	EZE	029	003	Govori i reci:’Govori Gospod: Evo me protiv tebe, faraone, care egipatski! Ti si velika neman što leži u svojim rekama i govori: „Nil je moj, sebi sam ga načinio!“
026	EZE	029	004	Zato ću zakačiti kuku za tvoju čeljust i učiniti da se sve ribe iz tvojih reka priljube uz tvoje krljušti. Zatim ću te izvući iz tvojih reka zajedno sa ribama iz tvojih reka koje su se priljubile uz tvoje krljušti.
026	EZE	029	005	Ostaviću te u pustinji, tebe i sve ribe iz tvojih reka. Pašćeš na ledinu i niko te neće poneti ni sahraniti. Daću te za hranu poljskim zverima i pticama nebeskim.
026	EZE	029	006	I svi će stanovnici Egipta znati da sam ja Gospod. Bili ste štap od trske domu Izrailjevu.
026	EZE	029	007	Kada su te uzeli u ruke, ti si se slomio i probio im sva ramena; kada su se oslonili na tebe, ti si pukao i oduzeo im snagu u svim bedrima.
026	EZE	029	008	Zato govori Gospod Bog: poslaću na tebe mač i istrebiti iz tebe i ljude i stoku.
026	EZE	029	009	Zemlja egipatska postaće pustoš i pustinja. Tada će znati da sam ja Gospod. To je zbog toga što si rekao: „Nil je moj, sebi sam ga načinio!“
026	EZE	029	010	Stoga, evo dolazim na tebe i na tvoje reke: pretvoriću egipatsku zemlju u pustoš i pustinju, od Migdola do Siene, do međe kuške.
026	EZE	029	011	Ljudska noga neće više preko nje prelaziti, a neće ni stoka svojom nogom prelaziti preko nje, nego će četrdeset godina biti nenastanjena.
026	EZE	029	012	I pretvoriću egipatsku zemlju u najgoru pustoš među opustošenim zemljama. Njegovi će gradovi biti pusti među razorenim gradovima četrdeset godina. A ja ću rasuti Egipćane među narode i rasejati ih po zemljama.
026	EZE	029	013	Jer govori Gospod Bog: kad se navrši četrdeset godina, skupiću Egipćane iz naroda, gde su bili rasuti,
026	EZE	029	014	pa ću vratiti Egipćane iz ropstva i dovesti ih u zemlju Patros, njihovu postojbinu, i tamo će biti malo carstvo.
026	EZE	029	015	Ono će biti najmanje od zemaljskih carstava, te se neće više uzdići nad narode; tako ću ga smanjiti da više nikad ne zagospodari nad narodima.
026	EZE	029	016	I više neće biti uzdanica domu Izrailjevu, nego podsetnik na njihovu krivicu, kada su se k njemu okretali za pomoć. Tada će znati da sam ja Gospod Bog.’“
026	EZE	029	017	U dvadeset sedmoj godini, prvog dana u prvom mesecu, dođe mi reč Gospodnja:
026	EZE	029	018	„Sine čovečiji, Navuhodonosor, car vavilonski, je odveo svoju vojsku u veliki pohod na Tir. Svaka je glava oćelavila, svako se rame odralo, ali od pohoda koji je preduzeo protiv Tira nije imao dobit ni on ni njegova vojska.
026	EZE	029	019	Zato govori Gospod Bog: evo, ja dajem Navuhodonosoru, caru vavilonskom, zemlju egipatsku. On će odneti njeno blago, oteti njen plen i opljačkati je. To će biti plata njegovoj vojsci.
026	EZE	029	020	A kao nadoknadu za njegov trud daću mu egipatsku zemlju, jer su radili za mene – govori Gospod Bog.
026	EZE	029	021	U onaj ću dan podići rog domu Izrailjevu, a tebi ću otvoriti usta među njima. Tada će znati da sam ja Gospod.“
026	EZE	030	001	Dođe mi reč Gospodnja:
026	EZE	030	002	„Sine čovečiji, prorokuj i reci:’Govori Gospod: Zakukajte – Jao, dane!
026	EZE	030	003	Jer blizu je dan, dan Gospodnji, dan oblačni, vreme za narode.
026	EZE	030	004	Doći će mač na Egipat, strepnja će obuzeti Kuš kad poginuli stanu da padaju po Egiptu, kad mu otmu njegovo bogatstvo, i kad mu sruše temelje.
026	EZE	030	005	Kuš i Fut, Lud, Arabija i Huv, i narod zemlje saveza, pašće s njima od mača.
026	EZE	030	006	Govori Gospod Bog: Propašće oni koji pomažu Egiptu, survaće se ponos njegove snage; padaće od mača od Migdola do Siene – govori Gospod Bog.
026	EZE	030	007	Biće opustošeni usred opustošenih zemalja, a njegovi gradovi će ležati među razorenim gradovima.
026	EZE	030	008	Tada će znati da sam ja Gospod kada zapalim vatru u Egiptu i kada pretrpe slom svi njegovi pomagači.
026	EZE	030	009	U taj dan izaći će preda mnom poslanici u brodovima da uplaše spokojni Kuš. I obuzeće ih užas u dan egipatski, jer on, evo, dolazi.
026	EZE	030	010	Govori Gospod Bog: Ja ću istrebiti mnogobrojni narod egipatski rukom Navuhodonosora, vavilonskog cara.
026	EZE	030	011	On i njegov narod, najnemilosrdniji među narodima, doći će da unište zemlju. Oni će isukati svoje mačeve na Egipćane, pa će ispuniti zemlju mrtvima.
026	EZE	030	012	Ja ću isušiti rukavce Nila, a zemlju ću prodati zlikovcima. Rukom tuđinaca opustošiću zemlju i sve što je u njoj. Ja sam, Gospod, govorio.
026	EZE	030	013	Govori Gospod Bog: Uništiću idole i istrebiti ništavna božanstva iz Nofa. Neće više biti kneza u Egiptu; i predaću strahu zemlju egipatsku.
026	EZE	030	014	Opustošiću Patros, zapaliću Soan, i izvršiti sud na Noi.
026	EZE	030	015	Izliću svoj gnev na Sin, tvrđavu egipatsku, i istrebiti mnoštvo u Noi.
026	EZE	030	016	Zapaliću vatru u Egiptu: Sin će se previjati od muka, Noa će biti osvojen, a Nof će biti svakog dana u teskobi.
026	EZE	030	017	Mladići Avina i Pi-Veseta pašće od mača, a gradovi će otići u ropstvo.
026	EZE	030	018	U Tafnesu će se pomračiti dan kada slomim jaram egipatski. Tada će se ugasiti ponos njegove snage. Prekriće ga oblak, a njegove će ćerke otići u ropstvo.
026	EZE	030	019	Tako ću izvršiti sudove na Egiptu, pa će znati da sam ja Gospod.’“
026	EZE	030	020	U jedanaestoj godini, prvog meseca sedmog dana u mesecu, dođe mi reč Gospodnja:
026	EZE	030	021	„Sine čovečiji, ja sam slomio mišicu faraonu, egipatskom caru, a evo, niko mu na nju nije stavio povoj s melemima, niti je povio zavojima da se učvrsti, kako bi se latila mača.
026	EZE	030	022	Zato govori Gospod Bog: evo me protiv faraona, cara egipatskog; slomiću mu ruke, i zdravu i onu slomljenu, i učiniti da mu mač ispadne iz ruke.
026	EZE	030	023	Rasuću Egipćane među narode, i rasejati ih po zemljama.
026	EZE	030	024	Ja ću ojačati ruke vavilonskom caru i dati mu mač u ruku; slomiću ruke faraonu, a on će stenjati pred njim kao što stenje smrtno ranjen čovek.
026	EZE	030	025	Ojačaću ruke vavilonskom caru, a faraonove će ruke klonuti. Kada stavim mač u ruke vavilonskom caru, i on zamahne njime nad Egiptom, tada će znati da sam ja Gospod.
026	EZE	030	026	Ja ću rasuti Egipćane među narode i rasejati ih po zemljama. Tada će znati da sam ja Gospod.“
026	EZE	031	001	U jedanaestoj godini, trećeg meseca, prvog dana u mesecu, dođe mi reč Gospodnja:
026	EZE	031	002	„Sine čovečiji, reci faraonu, egipatskom caru, i njegovom mnoštvu:’Kome li si sličan po svojoj veličini?
026	EZE	031	003	Pogledaj Asiriju! Ona je bila kao kedar na Livanu: divnih grana, senovite krošnje. Rastom je bio veoma visok, među oblake vrh mu se vinuo.
026	EZE	031	004	Vode su mu dale da poraste, dubinske su ga vode uzdigle. Oko stabla su mu tekle reke, potoke je svoje odaslao da napaja sve poljsko drveće.
026	EZE	031	005	Stoga je visinom nadvisio sve poljsko drveće, mnoge su mu grane izrasle, u dužinu su mu ogranci otišli, od obilnih se voda razgranali.
026	EZE	031	006	U njegovim granama gnezdile su se sve ptice nebeske, ispod njegovih grana rađale se sve poljske zveri, a u njegovom hladu sedeli svi veliki narodi.
026	EZE	031	007	Divan je bio u svojoj veličini i dužini svojih grana, jer mu je koren bio kraj obilnih voda.
026	EZE	031	008	Kedrovi u Božijem vrtu nisu mogli da se mere s njim, čempresi nisu bili ravni njegovim granama, platani nisu mogli da se porede s njegovim granama; nijedno drvo u Božijem vrtu nije mu bilo ravno po lepoti.
026	EZE	031	009	Podario sam mu lepotu – mnoge grane – pa su mu zavidela sva drveta edenska u Božijem vrtu.
026	EZE	031	010	Zato govori Gospod Bog: zato što se uzdigao svojim rastom, i digao svoj vrh među oblake, i poneo se u srcu zbog svoje visine,
026	EZE	031	011	predaću ga u ruke najsilnijem među narodima, da postupa s njim prema njegovoj opakosti. Zato sam ga proterao.
026	EZE	031	012	Posekli su ga stranci, najokrutniji među narodima, i ostavili ga. Sve su mu grane popadale po gorama i po svim dolinama, ogranci mu leže slomljeni po svim klisurama zemlje. Svi su narodi zemaljski otišli iz njegovog hlada i napustili ga.
026	EZE	031	013	Na njegovom oborenom stablu gnezde se sve ptice nebeske, a među njegovim granama borave sve zveri poljske.
026	EZE	031	014	To je zbog toga da se nijedno drvo kraj vode ne ponosi svojom visinom, i ne diže svoj vrh među oblake, i da nijedno navodnjavano drvo svojom visinom ne dosegne do njih. Jer svi su oni na smrt osuđeni, bačeni u najniže krajeve zemlje među sinove ljudske, s onima što silaze u raku.
026	EZE	031	015	Govori Gospod Bog: onoga dana kad je kedar sišao u Svet mrtvih, upriličih tugovanje; radi njega sam bezdan pokrio i reke njegove zaustavio, te stadoše silne vode. Zbog njega sam Livan u žalost zavio, zbog njega se sve poljsko drveće osušilo.
026	EZE	031	016	Od praska njegovog pada sam potresao sve narode kada sam ga survao u Svet mrtvih, s onima što silaze u raku. Tada se sve drveće edensko, najprobranije i najbolje na Livanu, sve što vodu prima, utešilo u najdubljim delovima pod zemljom.
026	EZE	031	017	U Svet mrtvih siđoše i oni što su pali od mača, mišica njegova, i oni koji su sedeli pod njegovim hladom.
026	EZE	031	018	Eto kome si sličan po slavi i veličini! S edenskim si drvećem survan u najniže krajeve pod zemljom. Stoga ćeš leći među neobrezane, među one koji padoše od mača. To je faraon i sve njegovo mnoštvo – govori Gospod Bog.’“
026	EZE	032	001	U dvanaestoj godini, dvanaestog meseca, prvog dana u mesecu, dođe mi reč Gospodnja:
026	EZE	032	002	„Sine čovečiji, ispevaj tužbalicu za faraonom, egipatskim carem, i reci mu:’Ti što smatraš sebe lavićem naroda! Ti si kao neman u moru, haraš u svojim rekama, nogama vodu talasaš, i reke njihove mutiš!
026	EZE	032	003	Govori Gospod Bog: Razapeću svoju mrežu preko tebe sa zborom mnogih naroda; oni će te izvući u mojoj mreži.
026	EZE	032	004	Ostaviću te na zemlji, baciću te na poljanu, daću te pticama nebeskim, i sve divlje zveri na zemlji tobom ću nasititi.
026	EZE	032	005	Telo ću ti razbacati po gorama, ispuniću doline ostacima tvojim.
026	EZE	032	006	Natopiću zemlju krvlju tvojom isteklom, rečna će korita biti puna tvoga mesa.
026	EZE	032	007	A kad te ugasim, zastreću nebesa, i pomračiti zvezde njihove. Sunce ću prekriti oblacima, a mesec neće više davati svoju svetlost.
026	EZE	032	008	Pomračiću nad tobom sva sjajna svetlila, i prekriti tamom tvoju zemlju – govori Gospod Bog.
026	EZE	032	009	Ispuniću brigom srca mnogih naroda, kad donesem tvoje izlomljene ostatke među narode, u zemlje koje ne poznaješ.
026	EZE	032	010	Užasom ću ispuniti mnoge narode, a njihovi će se carevi zgražati nad tobom, kad zavitlam svojim mačem pred njima. U dan tvog pada svaki će čovek sve vreme strahovati za svoj život.
026	EZE	032	011	Jer govori Gospod Bog: Mač vavilonskog cara će te sustići.
026	EZE	032	012	Tvoje ću mnoštvo pobiti mačevima moćnih – najokrutnijima među svim narodima. Oni će uništiti ponos Egiptu i istrebiti sve njegovo mnoštvo.
026	EZE	032	013	Ja ću pobiti svu njegovu stoku kraj obilnih voda. Ljudska ih noga više neće mutiti, niti će ih mutiti životinjski papak.
026	EZE	032	014	Tada ću umiriti njihove vode, i učiniti da njihove reke teku kao ulje – govori Gospod Bog.
026	EZE	032	015	Kad opustošim zemlju egipatsku i kad zemlja ostane bez ičega u njoj, kada udarim sve njegove stanovnike, tada će znati da sam ja Gospod.’
026	EZE	032	016	Ovo je tužbalica koja će se naricati. Ćerke naroda će je naricati; naricaće je za Egiptom i za svim njegovim mnoštvom – govori Gospod Bog.“
026	EZE	032	017	U dvanaestoj godini, petnaestoga dana u mesecu, dođe mi reč Gospodnja:
026	EZE	032	018	„Sine čovečiji, zakukaj nad egipatskim mnoštvom, obori ga, njega i ćerke uzvišenih naroda, u najdonje krajeve pod zemljom, sa onima što silaze u raku.
026	EZE	032	019	Reci mu:’Jesi li sad lepši od svih drugih? Silazi dole i počini sa neobrezanima!
026	EZE	032	020	On će pasti među pobijene od mača; maču je on predan. Neka ga odvuku sa njegovim mnoštvom.
026	EZE	032	021	Neka mu moćnici i njegovi pomoćnici kažu iz središta Sveta mrtvih: spustili su se, leže neobrezani, poginuli od mača.
026	EZE	032	022	Tamo je Asirija i sav njen zbor; oko nje su njeni grobovi, svi izginuli, pali od mača.
026	EZE	032	023	Grobovi im leže u najdubljim delovima jame; njen zbor je oko njenog groba, svi izginuli, pali od mača – oni što su sejali užas u zemlji živih.
026	EZE	032	024	Tamo je i Elam i sve njegovo mnoštvo oko njegovog groba, svi izginuli, od mača pali, koji su neobrezani sišli u najdublje krajeve pod zemljom. Oni su sejali užas u zemlji živih, a sad nose svoju sramotu s onima što silaze u raku.
026	EZE	032	025	Stavili su mu ležaj među pobijenima, sa svim njegovim grobovima oko njega, svi neobrezani, izginuli od mača. Oni su sejali užas u zemlji živih, a sad nose svoju sramotu sa onima što silaze u raku; smešteni su među pobijene.
026	EZE	032	026	Tamo su i Meseh, Tuval i sve njegovo mnoštvo oko njegovog groba, svi izginuli, svi neobrezani, izginuli od mača, jer su sejali užas u zemlji živih.
026	EZE	032	027	Oni ne počivaju sa neobrezanim ratnicima koji su pali, koji su sišli u Svet mrtvih sa svojim oružjem za rat, koji su stavili svoje mačeve pod svoju glavu i svoju krivicu na svoje kosti, jer su ratnici sejali užas u zemlji živih.
026	EZE	032	028	I ti ćeš biti slomljen, pa ćeš leći među neobrezane, sa onima što su izginuli od mača.
026	EZE	032	029	Tamo je i Edom, njegov car i njegovi knezovi, koji su uprkos svojoj sili, stavljeni među one što su izginuli od mača. Oni sad počivaju među neobrezanima i onima što silaze u raku.
026	EZE	032	030	Tamo su i svi knezovi sa severa i svi Sidonci koji su u sramoti sišli sa izginulima zbog užasa svoje sile. Oni su neobrezani počinuli sa izginulima od mača, i poneli svoju sramotu sa onima što silaze u raku.
026	EZE	032	031	Kad ih faraon bude video, utešiće se on i njegova vojska za svim svojim mnoštvom koje je izginulo od mača – govori Gospod Bog.
026	EZE	032	032	Ja sam, naime, sejao užas u zemlji živih. A faraon će sa svim svojim mnoštvom biti položen među neobrezane, sa onima što su izginuli od mača – govori Gospod Bog.’“
026	EZE	033	001	Dođe mi opet reč Gospodnja:
026	EZE	033	002	„Sine čovečiji, govori svojim sunarodnicima. Reci im:’Ako dovedem mač na neku zemlju, a narod zemlje uzme jednog čoveka iz svojih krajeva i postave ga za čuvara,
026	EZE	033	003	i ako on vidi da mač dolazi na tu zemlju, pa zatrubi u trubu i opomene narod,
026	EZE	033	004	ali se onaj koji čuje glas trube ne da opomenuti, a mač dođe i pokosi ga, njegova će krv pasti na njegovu glavu.
026	EZE	033	005	Pošto je čuo glas trube, a nije se dao opomenuti, njegova će krv biti na njemu. Da se dao opomenuti, spasao bi sebi život.
026	EZE	033	006	Ako čuvar vidi da mač dolazi, a ne zatrubi u trubu, te narod ne bude opomenut, a dođe mač i pokosi jednog od njih, taj će platiti životom za svoju krivicu, ali ću odgovornost za njegovu krv tražiti od čuvara.’
026	EZE	033	007	Tebe sam, sine čovečiji, postavio za čuvara domu Izrailjevom. Kad čuješ reč iz mojih usta, prenesi im moju opomenu.
026	EZE	033	008	Kad kažem opakome:’Zaista ćeš umreti’, a ti mu ne kažeš ništa kako bi ga opomenuo da se okane svog opakog puta, opaki će svakako umreti zbog svoje krivice, ali ću odgovornost za njegovu smrt tražiti od tebe.
026	EZE	033	009	Ali ako opomeneš opakog da se vrati sa svog puta, a on se ne vrati sa svog puta, umreće za svoju krivicu. Ti ćeš, pak, spasti sebi život.
026	EZE	033	010	A ti, sine čovečiji, reci domu Izrailjevu:’Vi govorite: naši prestupi i gresi nas terete, i zbog njih propadamo. Kako ćemo opstati!’
026	EZE	033	011	Reci im:’Života mi moga – govori Gospod Bog – nije meni milo da opaki umre, nego da se vrati sa svog puta i živi. Vratite se! Vratite se sa svojih zlih puteva! Zašto da izginete, dome Izrailjev?’
026	EZE	033	012	Ti, sine čovečiji, reci svojim sunarodnicima:’Pravednika neće spasti njegova pravednost kada zgreši, niti će opakost dovesti opakoga do njegove propasti kada se okane svoje opakosti. Pravednik neće ostati u životu kad zgreši.’
026	EZE	033	013	Kad kažem pravedniku da će živeti, ali se on pouzda u svoju pravednost, pa zgreši, sva njegova pravednost neće se pamtiti; umreće zbog nepravde koju je počinio.
026	EZE	033	014	A ako kažem opakome:’Zaista ćeš umreti!’ – i on se okane svog greha, pa počne da čini pravo i pravdu;
026	EZE	033	015	ako opaki vrati zalog i vrati što je opljačkao, drži se zapovesti života i ne čini nepravdu, zaista će živeti, neće umreti.
026	EZE	033	016	Ni jedan od greha koje je počinio mu se neće pamtiti. Činio je pravo i pravdu, zaista će živeti.
026	EZE	033	017	Ipak, tvoji sunarodnici kažu:’Put Gospodnji nije pravedan.’ Ne, njihovi putevi nisu pravedni!
026	EZE	033	018	Kad se pravednik odvrati od svoje pravednosti i stane da čini nepravdu, umreće zbog nje.
026	EZE	033	019	A ako se opaki okane svoje opakosti i počne da čini pravo i pravdu, živeće zbog njih.
026	EZE	033	020	A vi kažete:’Put Gospodnji nije pravedan.’ Dome Izrailjev, svakome ću od vas suditi po njegovim putevima!“
026	EZE	033	021	U dvanaestoj godini našeg izgnanstva, petoga dana desetog meseca, došao mi je jedan begunac iz Jerusalima i rekao mi: „Grad je pao!“
026	EZE	033	022	A uveče, pre nego što je begunac došao, na mene se spustila ruka Gospodnja. Gospod mi je otvorio usta pre nego što je ovaj došao ujutro. I pošto su mi se otvorila usta, više nisam ćutao.
026	EZE	033	023	Tada mi dođe reč Gospodnja:
026	EZE	033	024	„Sine čovečiji, oni što žive u onim ruševinama u Izrailjevoj zemlji govore:’Avraham je bio jedan jedini kad je primio zemlju u posed, a nas je mnogo. Nama je zemlja dana u posed.’
026	EZE	033	025	Zato im reci:’Govori Gospod Bog: eto, vi jedete meso s krvlju, dižete oči prema svojim idolima i prolivate krv, a hoćete da posedujete zemlju?
026	EZE	033	026	Oslanjate se na svoj mač, činite gadosti, i svako od vas skrnavi ženu svog bližnjeg. Zar vi da posedujete zemlju?’
026	EZE	033	027	Ovako im reci:’Govori Gospod Bog: života mi moga, oni koji žive u ruševinama izginuće od mača, one koji su napolju daću zverima za hranu, a oni koji su u skloništima i pećinama pomreće od zaraze.
026	EZE	033	028	Tako ću zemlju pretvoriti u krajnju pustoš, pa će nestati ponos njene sile. Gore će Izrailjeve opusteti, i više niko tamo neće prolaziti.
026	EZE	033	029	I znaće da sam ja Gospod, kada pretvorim zemlju u krajnju pustoš zbog gadosti koje su počinili.’
026	EZE	033	030	Sine čovečiji, tvoji sunarodnici govore o tebi uz zidove i kod kućnih vrata. Govore jedan drugom:’Dođite i poslušajte reč koja je došla od Gospoda!’
026	EZE	033	031	Dolaze k tebi kao kad narod dolazi na sabor; moj narod seda ispred tebe i sluša tvoje reči, ali ih ne izvršava; prijaju im u ustima, a srce im ide za nepoštenim dobitkom.
026	EZE	033	032	Ti si za njih kao pevač umilnog glasa, koji peva ljubavne pesme i vešto svira; slušaju tvoje reči, ali ih ne izvršavaju.
026	EZE	033	033	Ali kad ovo dođe, a evo, već dolazi, tada će znati da je prorok bio među njima.“
026	EZE	034	001	Dođe mi reč Gospodnja:
026	EZE	034	002	„Sine čovečiji, prorokuj protiv Izrailjevih pastira. Reci pastirima:’Govori Gospod Bog: teško Izrailjevim pastirima, koji napasaju sami sebe! Zar ne bi trebalo da pastiri napasaju stado?
026	EZE	034	003	Jedete salo, oblačite se vunom, i prinosite na žrtvu utovljene ovce ali ne napasate ovce.
026	EZE	034	004	Slabašne ne jačate, bolesne ne lečite, povređene ne zavijate, odlutale ne vraćate, izgubljene ne tražite, nego grubo i okrutno gospodarite nad njima.
026	EZE	034	005	I kako nisu imale pastira, raštrkale su se, i tako raštrkane postale plen svim poljskim zverima.
026	EZE	034	006	Moje ovce lutaju po svim gorama i na svakom visokom brdu; rasejane su moje ovce po celoj zemlji, i niko ne pita za njih, niti ih iko traži.
026	EZE	034	007	Zato, pastiri, čujte reč Gospodnju:
026	EZE	034	008	Života mi moga, govori Gospod Bog: zato što su moje ovce, nemajući pastira, bile opljačkane, te su postale hrana svakoj poljskoj zveri; i zato što moji pastiri ne haju za moje ovce, nego sami sebe napasaju, a ne napasaju stado;
026	EZE	034	009	zato, pastiri, čujte reč Gospodnju:
026	EZE	034	010	Ovako kaže Gospod: evo me protiv pastirâ; držaću ih odgovornima za moje stado, i neću im više dati da napasaju stado. Pastiri neće više napasati sebe, jer ću ja izbaviti svoje ovce iz njihovih ralja, i više im neće biti hrana.
026	EZE	034	011	Jer govori Gospod Bog: ja, glavom, ću potražiti svoje ovce i starati se o njima!
026	EZE	034	012	Kao što se pastir stara o raštrkanom stadu kad je među njima, tako ću se ja starati o ovcama i izbavljati ih iz svih mesta gde budu rasejane u dan kad se nadviju oblaci i gusta tama.
026	EZE	034	013	Izvešću ih iz naroda, skupiti ih iz zemalja, i dovesti ih u njihovu zemlju. Napasaću ih po gorama Izrailjevim, po dolinama i po svim naseljenim mestima u zemlji.
026	EZE	034	014	Napasaću ih na dobroj paši, na visokim gorama izrailjskim biće im pašnjaci. Počivaće tamo, na gorama izrailjskim, na dobrim pašnjacima i pašće na obilatoj paši.
026	EZE	034	015	Ja ću napasati svoje ovce, i ja ću im dati počinak – govori Gospod Bog.
026	EZE	034	016	Tražiću izgubljenu, dovešću natrag odlutalu, povređenu ću zaviti, a bolesnu okrepiti. A utovljenu i jaku ću držati na oku; napasaću ih po pravdi.
026	EZE	034	017	A tebi, moje stado, govori Gospod Bog: evo, ja ću suditi između ovce i ovce, i između ovnova i jaraca.
026	EZE	034	018	Zar vam nije dovoljno što pasete na dobroj paši? Zašto onda nogama gazite što ostane od paše? Zar vam nije dovoljno što pijete bistru vodu? Zašto onda nogama mutite ostalu vodu?
026	EZE	034	019	A moje ovce moraju da pasu što ste vi nogama izgazili, i da piju što ste vi nogama zamutili.
026	EZE	034	020	Zato im Gospod Bog govori ovako: evo, ja ću suditi između debele i mršave ovce.
026	EZE	034	021	Zato što ste bokom i ramenom gurali, i rogovima boli sve koji su slabi, dok ih niste razagnali;
026	EZE	034	022	zato ću izbaviti svoje stado da ne bude više pljačkano. Ja ću suditi između ovce i ovce.
026	EZE	034	023	Postaviću im jednog pastira, moga slugu Davida, koji će ih napasati; on će ih napasati i biti im pastir.
026	EZE	034	024	Ja, Gospod, biću im Bog, a moj sluga David biće knez među njima. Ja, Gospod, sam govorio.
026	EZE	034	025	I sklopiću sa njima savez mira: istrebiću zle zveri iz zemlje, pa će spokojno prebivati u pustinji i spavati u šumama.
026	EZE	034	026	Izliću blagoslov na njih oko mog brda i davaću na vreme kišu; biće to kiša blagoslova.
026	EZE	034	027	Poljsko drveće davaće svoje plodove a zemlja rađaće svoj rod. I biće spokojni u svojoj zemlji. Kada slomim palice na njihovom jarmu i izbavim ih od onih koji su ih porobili, znaće da sam ja Gospod.
026	EZE	034	028	I više neće biti plen narodima, niti će biti hrana zemaljskim zverima. Živeće u spokojstvu i niko ih neće plašiti.
026	EZE	034	029	A ja ću im posaditi bujni nasad i više ih neće moriti glad u zemlji, niti će trpeti sramotu od naroda.
026	EZE	034	030	Tada će znati da sam ja, Gospod Bog njihov, sa njima, a da su oni, dom Izrailjev, moj narod – govori Gospod Bog.
026	EZE	034	031	A vi, moje ovce, vi ste ljudi, stado moje paše, a ja sam vaš Bog – govori Gospod Bog.’“
026	EZE	035	001	Dođe mi reč Gospodnja:
026	EZE	035	002	„Sine čovečiji, okreni svoje lice prema Siru i prorokuj protiv njega.
026	EZE	035	003	Reci mu:’Govori Gospod Bog: evo me protiv tebe, sirska goro! Ispružiću na tebe svoju ruku i pretvoriti te u krajnju pustoš.
026	EZE	035	004	Razoriću tvoje gradove i postaćeš pustoš. Tada ćeš znati da sam ja Gospod.
026	EZE	035	005	Zbog toga što si gajio trajno neprijateljstvo i izručivao maču Izrailjce u vreme njihove nevolje, u vreme njihove konačne kazne,
026	EZE	035	006	zato ću ti, života mi moga, spremiti krvoproliće, i krvoproliće će ti biti za petama; krvi se nisi gnušao, krv će ti biti za petama – govori Gospod Bog.
026	EZE	035	007	Pretvoriću goru Sir u krajnju pustoš, i odseći je za sve prolaznike i za povratnike.
026	EZE	035	008	Gore ću mu ispuniti pobijenima; pobijeni će padati po tvojim uzvišicama, dolinama i udolinama.
026	EZE	035	009	Učiniću od tebe večnu pustoš, a tvoji gradovi će biti nenastanjeni. Tada ćete znati da sam ja Gospod.
026	EZE	035	010	Zbog toga što kažete: „Dva naroda i dve zemlje će biti moje, mi ćemo ih osvojiti“– iako je Gospod tamo –
026	EZE	035	011	zato ću, života mi moga, postupiti sa onakvim gnevom i zavišću s kojom si ti postupao iz svoje mržnje prema njima. Tako ću obznaniti sebe među njima kada vam budem sudio – govori Gospod Bog.
026	EZE	035	012	Tada ćeš znati da sam ja, Gospod, čuo sve prezrive reči koje si izrekao protiv izrailjskih gora, govoreći: „Opustele su; nama su za hranu!“
026	EZE	035	013	Oholo ste govorili protiv mene i gomilali reči protiv mene. Ja sam to čuo!
026	EZE	035	014	Govori Gospod Bog: učiniću od tebe pustoš na radost cele zemlje.
026	EZE	035	015	I kako si se ti radovala kad je dom Izrailjev bio opustošen, tako ću ja postupiti s tobom. Opustećeš, sirska goro, ti i sav Edom! Tada će znati da sam ja Gospod.’
026	EZE	036	001	Ti, sine čovečiji, prorokuj Izrailjevim gorama i reci:’Čujte, gore Izrailjeve, reč Gospodnju.
026	EZE	036	002	Govori Gospod Bog: zato što je neprijatelj rekao za vas: „Aha! Večne uzvišice su postale naša svojina!“,
026	EZE	036	003	prorokuj i reci: govori Gospod Bog: zato što su vas pustošili i gazili sa svih strana da postanete imovina ostalih naroda, i što vas uzimaju u usta i kleveću,
026	EZE	036	004	čujte, gore Izrailjeve, reč Gospoda Boga! Govori Gospod Bog gorama i uzvišicama, uvalama i dolinama, pustim razvalinama i napuštenim gradovima, koje su postale plen i predmet poruge ostalim narodima unaokolo.
026	EZE	036	005	Zato govori Gospod Bog: u svojoj sam ognjenoj revnosti govorio protiv ostalih naroda, i protiv celog Edoma, koji je iz radosti, iz sveg srca, i s prezirom u duši prisvojio moju zemlju, radi pašnjaka i plena.
026	EZE	036	006	Zato prorokuj za zemlju Izrailjevu i reci gorama i uzvišicama, uvalama i dolinama. Govori Gospod Bog: evo, govorio sam u revnosti i jarosti, jer ste podneli porugu naroda.
026	EZE	036	007	Stoga govori Gospod Bog: dižem svoju ruku i kunem se da će i narodi oko vas podneti porugu.
026	EZE	036	008	A vi, gore izrailjske, širićete svoje grane i donositi plod mom narodu Izrailju, jer mu se bliži dolazak.
026	EZE	036	009	Jer, evo, ja sam za vas! Okrenuću se k vama, i bićete obrađene i posejane.
026	EZE	036	010	Umnožiću ljude na vama, sav dom Izrailjev, te će gradovi biti naseljeni, a ruševine podignute.
026	EZE	036	011	Umnožiću na vama i ljude i stoku, i biće mnogobrojni i plodni, a ja ću vas naseliti kao nekada i učiniti vas uspešnijima nego ranije. Tada ćete znati da sam ja Gospod.
026	EZE	036	012	I dovešću ljude, moj narod Izrailj, da hodaju po vama. Oni će vas posedovati, i postaćeš im nasledstvo, i nećeš ih više ostavljati bez dece.
026	EZE	036	013	Govori Gospod Bog: pošto ljudi govore o vama: „Vi proždirete ljude i ostavljate svoju zemlju bez dece“–
026	EZE	036	014	stoga više nećeš proždirati ljude, niti ćeš više ostavljati svoj narod bez dece – govori Gospod Bog.
026	EZE	036	015	Neću više dati da slušaš uvrede naroda, niti da trpiš njihovo ruganje, i više nećeš ostavljati svoj narod bez dece – govori Gospod Bog.’“
026	EZE	036	016	Dođe mi opet reč Gospodnja:
026	EZE	036	017	„Sine čovečiji, dom Izrailjev je živeo u zemlji, ali ju je oskrnavio svojim putevima i svojim delima. Njihovi su putevi preda mnom bili kao žena u svojoj mesečnoj nečistoći.
026	EZE	036	018	Zbog toga sam izlio svoju jarost na njih zbog krvi koju su prolili u zemlji i zbog njihovih idola kojima su je oskrnavili.
026	EZE	036	019	Zato sam ih razvejao među narode i rasejao po zemljama. Sudio sam im po njihovim putevima i delima.
026	EZE	036	020	I među koji god narod da su došli, skrnavili su moje sveto ime. Govorilo se za njih:’Oni su narod Gospodnji, a morali su da odu iz svoje zemlje.’
026	EZE	036	021	A meni je bilo žao moga svetog imena koje su oni, dom Izrailjev, oskrnavili među narodima gde su došli.
026	EZE	036	022	Zato recite domu Izrailjevom:’Govori Gospod Bog: ne radim ovo radi vas, dome Izrailjev, nego radi svog svetog imena, koje ste oskrnavili među narodima u koje ste došli.
026	EZE	036	023	A ja ću posvetiti moje veliko ime, koje je bilo oskrnavljeno među narodima, koje ste vi oskrnavili među njima. Tada će narodi znati da sam ja Gospod – govori Gospod Bog – kad na njihove oči pokažem svoju svetost na vama.
026	EZE	036	024	Onda ću vas pokupiti iz naroda i sabrati vas iz svih zemalja, pa ću vas dovesti u vašu zemlju.
026	EZE	036	025	Poškropiću vas čistom vodom i bićete čisti. Očistiću vas od svih vaših nečistoća i od svih vaših idola.
026	EZE	036	026	Daću vam novo srce i novi duh ću staviti u vas. Odstraniću kameno srce iz vašeg tela i daću vam srce od mesa.
026	EZE	036	027	Staviću svoj Duh u vas i učiniću da sledite moje uredbe i da držite i izvršavate moje propise.
026	EZE	036	028	I živećete u zemlji koju sam dao vašim precima. Vi ćete mi biti narod, a ja ću vam biti Bog.
026	EZE	036	029	Izbaviću vas od svih vaših nečistoća, i dozvaću žito i umnožiću ga, i više neću dovesti na vas glad.
026	EZE	036	030	Umnožiću rod na drveću i urod na njivama i nećete više podnositi sramotu među narodima zbog gladi.
026	EZE	036	031	Tada ćete se setiti svojih zlih puteva i nevaljalih dela, pa ćete se gaditi sami sebi zbog svojih krivica i gadosti.
026	EZE	036	032	Ovo znajte: neću to učiniti radi vas – govori Gospod Bog. Neka vas je stid i sram zbog vaših puteva, dome Izrailjev!
026	EZE	036	033	Govori Gospod Bog: onoga dana kad vas očistim od svih vaših krivica, naseliću vas na gorama i obnoviću vaše ruševine.
026	EZE	036	034	Opustela zemlja će biti obrađivana umesto da leži pusta pred prolaznicima.
026	EZE	036	035	Tada će govoriti: „Opustošena zemlja postala je kao edenski vrt, a gradovi nekad razoreni, opusteli i uništeni, sada su utvrđeni i naseljeni.“
026	EZE	036	036	Tada će preostali narodi oko vas znati da sam ja, Gospod, podigao razvaline i posadio što je bilo pusto. Ja, Gospod, sam to rekao.
026	EZE	036	037	Govori Gospod Bog: još jednom ću dozvoliti domu Izrailjevom da traže da im učinim ovo: da umnožim njihove ljude kao stado.
026	EZE	036	038	Kao što je mnogo ovaca posvećenih za žrtvu u Jerusalimu za njegove praznike, tako će razoreni gradovi biti puni ljudi kao ovaca. Tada će znati da sam ja Gospod.’“
026	EZE	037	001	Ruka se Gospodnja spustila na mene. Gospod me je poneo svojim Duhom i postavio me usred doline pune kostiju.
026	EZE	037	002	Proveo me je oko njih, i gle, bilo ih je veoma mnogo po dolini. Bile su veoma suve.
026	EZE	037	003	Rekao mi je: „Sine čovečiji, mogu li da ožive ove kosti?“Ja odgovorih: „To samo ti znaš, Gospode Bože.“
026	EZE	037	004	On mi reče: „Prorokuj ovim kostima i reci im:’Suve kosti, čujte reč Gospodnju!
026	EZE	037	005	Govori Gospod Bog ovim kostima: evo, udahnuću svoj Duh u vas i oživećete.
026	EZE	037	006	Staviću na vas žile, obložiću vas mesom, i navući na vas kožu. Udahnuću u vas duh i oživećete. Tada ćete znati da sam ja Gospod.’“
026	EZE	037	007	Ja sam prorokovao kako mi je zapovedio. I dok sam ja prorokovao, začuo se zvuk kao klepet; kosti su se pribirale jedna uz drugu.
026	EZE	037	008	Pogledao sam, i gle, na njima su se pojavile žile i meso, preko njih se navukla koža, ali nije bilo duha u njima.
026	EZE	037	009	[Gospod] mi reče: „Prorokuj duhu, prorokuj, sine čovečiji, i reci duhu:’Govori Gospod Bog: od četiri vetra dođi, duše, i dahni u ove pobijene da ožive.’“
026	EZE	037	010	Ja sam prorokovao kako mi je zapovedio, i duh je došao u njih; oni su oživeli i stali na svoje noge, vojska veoma, veoma velika.
026	EZE	037	011	On mi reče: „Sine čovečiji, ove kosti su sav dom Izrailjev. Oni, evo, govore:’Osušiše nam se kosti, nadu smo izgubili; propadosmo!’
026	EZE	037	012	Zato prorokuj i reci im:’Govori Gospod Bog: evo, ja ću otvoriti vaše grobove i podići vas iz vaših grobova, moj narode, i dovesti vas u zemlju Izrailjevu.
026	EZE	037	013	I znaćete, da sam ja Gospod, moj narode, kad otvorim vaše grobove i podignem vas iz vaših grobova.
026	EZE	037	014	Udahnuću svog Duha u vas i oživeću vas, pa ću vas smestiti u vašu zemlju. Tada ćete znati da sam to ja, Gospod, rekao i učinio – govori Gospod Bog.’“
026	EZE	037	015	Dođe mi reč Gospodnja:
026	EZE	037	016	„Ti, sine čovečiji, uzmi jedno drvo i napiši na njemu:’Juda, i njegov saveznik, narod Izrailjev.’ Onda uzmi drugo drvo i napiši na njemu:’Josif, drvo Jefremovo, i njegov saveznik, sav dom Izrailjev.’
026	EZE	037	017	Sastavi ih jedno s drugim, da budu jedno u tvojoj ruci.
026	EZE	037	018	Kada te tvoji sunarodnici upitaju:’Nećeš li da nam kažeš šta ovo znači?’,
026	EZE	037	019	ti im reci:’Govori Gospod Bog: evo, ja ću uzeti drvo Josifovo, koje je u ruci Jefremovoj i plemena Izrailjevih, njegovih saveznika, pa ću ga sastaviti s Judinim drvetom i sjediniti ih u jedno drvo. I postaće jedno drvo u mojoj ruci.’
026	EZE	037	020	Neka drveta, na kojima si to napisao, budu u tvojoj ruci pred njihovim očima.
026	EZE	037	021	Reci im:’Govori Gospod Bog narodu Izrailjevom: uzeću narod Izrailjev iz naroda među koje su otišli, pa ću ih skupiti i dovesti u njihovu zemlju, i sjediniti ih u jedan narod.
026	EZE	037	022	Učiniću ih jednim narodom u zemlji, na gorama Izrailjevim, i jedan će car biti car nad svima njima. I neće više biti dva naroda, niti će ikad više biti podeljeni na dva carstva.
026	EZE	037	023	Više se neće skrnaviti svojim idolima, svojim gadostima i svim svojim prestupima. Izbaviću ih od svih njihovih otpadničkih dela kojima su grešili, i očistiću ih. Tada će mi biti narod, a ja ću im biti Bog.
026	EZE	037	024	Moj sluga David će im biti car, i svi će oni imati jednog pastira. Slediće moje sudove, čuvaće moje uredbe i vršiće ih.
026	EZE	037	025	Nastaniće se u zemlji koju sam dao svome sluzi Jakovu, u kojoj su živeli i vaši očevi. U njoj će doveka živeti i vaši sinovi, i sinovi vaših sinova, a moj sluga David biće im knez zauvek.
026	EZE	037	026	Sklopiću sa njima savez mira; biće to večni savez sa njima. Ja ću im dati zemlju i umnožiću ih, i postaviću zauvek svoje Svetilište među njih.
026	EZE	037	027	Moje će Prebivalište biti među njima; ja ću im biti Bog, a oni će mi biti narod.
026	EZE	037	028	Kad moje Svetilište bude zauvek među njima, narodi će znati da ja, Gospod, posvećujem Izrailja.’“
026	EZE	038	001	Dođe mi reč Gospodnja:
026	EZE	038	002	„Sine čovečiji, okreni lice prema Gogu, u zemlji Magog, knezu i glavaru Meseha i Tuvala i prorokuj protiv njega.
026	EZE	038	003	Reci:’Govori Gospod Bog: protiv tebe sam, Gože, kneže i glavaru Meseha i Tuvala.
026	EZE	038	004	Ja ću te obrnuti, zakačiću kuke za tvoju čeljust i izvući te sa svom tvojom vojskom, konje i konjanike, sve besprekorno odevene, veliki zbor sa velikim i malim štitovima, sve vične maču.
026	EZE	038	005	S njima je Persija, Kuš i Fut, svi sa štitovima i pod šlemovima,
026	EZE	038	006	Gomer, i sve njegove čete, dom Togarmin s krajnjeg severa i njegove čete, mnogi narodi s tobom.
026	EZE	038	007	Budi pripravan! Spremi se ti i tvoj zbor, oni koji su se skupili oko tebe i budi im čuvar.
026	EZE	038	008	Bićeš pozvan nakon mnogo dana, doći ćeš, u godinama što dolaze, u zemlju koja se oporavila od mača. Oni će biti skupljeni iz mnogih naroda na gore Izrailjeve, odavno opustošene, narod izbavljen od naroda, koji svi žive u spokojstvu.
026	EZE	038	009	Dići ćeš se kao oluja, doći ćeš kao oblak što prekriva zemlju, ti, tvoje čete i mnogi narodi s tobom.
026	EZE	038	010	Govori Gospod Bog: u onaj dan prolaziće ti umom misli, i smislićeš opaki naum.
026	EZE	038	011	Reći ćeš: „Dići ću se na nebranjenu zemlju, navaliću na miran i spokojan narod, gde svi žive u mestima bez zidina, bez prevornica i vrata,
026	EZE	038	012	da ugrabim plen i napljačkam što je za pljačku, da okrenem ruku protiv opet naseljenih ruševina i naroda skupljenog iz naroda, naroda koji je stekao stoku i imovinu, i živi usred zemlje.“
026	EZE	038	013	Pitaće te Sava i Dedan, trgovci iz Tarsisa i svi tarsiski velikaši: „Jesi li došao da ugrabiš plen? Zar si toliki narod sabrao da napljačkaš što je za pljačku, da odneseš srebro i zlato, stoku i imovinu, i da ugrabiš veliki plen?“’
026	EZE	038	014	Stoga, sine čovečiji, prorokuj i reci Gogu:’Govori Gospod Bog: neće li ti biti poznato u onaj dan da moj narod Izrailj živi u spokojstvu?
026	EZE	038	015	Dođi ćeš iz svog mesta s krajnjeg severa, ti i mnogi narodi s tobom, sve jahači na konjima, veliko mnoštvo, silna vojska.
026	EZE	038	016	Dići ćeš se na moj narod Izrailj kao kad oblak prekrije zemlju. U poslednje dane dovešću te na moju zemlju da me upoznaju narodi kad na njihove oči pokažem svoju svetost na tebi, Gože.
026	EZE	038	017	Govori Gospod Bog: nisi li ti onaj o kome sam govorio u minulim danima preko mojih slugu, proroka Izrailjevih, koji su u ono vreme godinama prorokovali da ću te dovesti na njih?
026	EZE	038	018	U ono vreme kad Gog napadne zemlju Izrailjevu – govori Gospod Bog – planuće moj jarosni gnev.
026	EZE	038	019	U svojoj revnosti, u svom ognjenom besu, objavljujem: u taj dan će veliki zemljotres zadesiti zemlju Izrailjevu.
026	EZE	038	020	Trešće se preda mnom ribe u moru, ptice na nebu, divlje zveri, svi gmizavci što puze po zemlji, i svi ljudi na zemlji. Gore će se srušiti, grebeni će pasti, a svaki zid će se srušiti do temelja.
026	EZE	038	021	Pozvaću mač protiv Goga na svim mojim gorama, pa će okrenuti mač jedan na drugoga – govori Gospod Bog.
026	EZE	038	022	Kazniću ga zarazom i krvoprolićem; pljusak, grad, oganj i sumpor sručiću na njega, na njegove čete i na mnoge narode što su sa njim.
026	EZE	038	023	Pokazaću svoju veličinu i svoju svetost, i objaviću se pred mnogim narodima. Tada će znati da sam ja Gospod.’
026	EZE	039	001	Sine čovečiji, prorokuj protiv Goga i reci:’Govori Gospod: evo, dolazim na tebe, Gože, kneže i glavaru Meseha i Tuvala.
026	EZE	039	002	Okrenuću te, povešću te, podići te s krajnjeg severa i dovesti te protiv Izrailjevih gora.
026	EZE	039	003	No, ja ću izbiti luk iz tvoje leve ruke i prosuti strele iz tvoje desne ruke.
026	EZE	039	004	Pašćeš na gorama Izrailjevim, ti, sve tvoje čete i narodi koji su s tobom, i daću te za hranu pticama grabljivicama svake vrste i divljim životinjama.
026	EZE	039	005	Pašćeš na ledinu, jer to sam ja rekao – govori Gospod Bog.
026	EZE	039	006	Poslaću oganj na Magog, na one koji spokojno žive na ostrvima. Tada će znati da sam ja Gospod.
026	EZE	039	007	A ja ću učiniti znanim moje sveto ime usred mog naroda Izrailja, i niko više neće kaljati moje sveto ime. Tada će narodi znati da sam ja, Gospod, sveti u Izrailju.
026	EZE	039	008	Evo, to dolazi i to će se dogoditi. To je dan o kome sam govorio – govori Gospod Bog.
026	EZE	039	009	Zatim će izaći stanovnici gradova Izrailjevih i naložiti vatru i spaliti oružje: štitove i štitiće, lukove i strele, buzdovane i koplja. Ložiće ih na svojim ognjištima sedam godina.
026	EZE	039	010	Neće donositi drva iz polja niti će skupljati drva po šumama, nego će ložiti vatru oružjem. Ubiraće plen od onih koji su plenili od njih, i pljačkaće one koji su pljačkali njih – govori Gospod.
026	EZE	039	011	U onaj dan ću odrediti Gogu mesto za sahranu u Izrailju, u Dolini prolaznika, istočno od mora, i preprečiti put prolaznicima. Tamo će sahraniti Goga i sve njegovo mnoštvo, i nazvaće je Dolina Gogovog mnoštva.
026	EZE	039	012	Dom Izrailjev će ih sahranjivati sedam meseci da očisti zemlju.
026	EZE	039	013	Sahranjivaće ih sav narod zemlje, i time steći sebi ime onoga dana kad pokažem svoju slavu – govori Gospod Bog.
026	EZE	039	014	Oni će izdvojiti sebi ljude, koji će stalno prolaziti zemljom i sahranjivati one što su ostali da leže na zemlji, kako bi je očistili. Tragaće za njima sedam meseci.
026	EZE	039	015	Kada ovi budu prolazili zemljom, pa jedan od njih bude ugledao ljudske kosti, on će podići spomenik kraj njih, dok ih grobari ne sahrane u Dolini Gogovog mnoštva.
026	EZE	039	016	Grad će se, takođe, prozvati Mnoštvo. Tako će očistiti zemlju.’
026	EZE	039	017	A ti, sine čovečiji, reci pticama svake vrste i svim divljim zverima:’Govori Gospod Bog: skupite se, dođite i saberite se odasvud na moju žrtvu koju prinosim za vas – veliku žrtvu na gorama Izrailjevim – da jedete meso i pijete krv.
026	EZE	039	018	Ješćete meso ratnika i piti krv zemaljskih knezova, ovnova, jaganjaca, jaraca i teladi, sve ugojene stoke vasanske.
026	EZE	039	019	Ješćete salo dok se ne nasitite, i pićete krv dok se ne opijete od moje žrtve koju prinosim za vas.
026	EZE	039	020	Nasitićete se za mojim stolom konja i konjanika, junaka i svakojakih ratnika – govori Gospod Bog.
026	EZE	039	021	Ja ću pokazati svoju slavu među narodima i svi će narodi videti moj sud koji sam izvršio, i moju ruku koju sam na njih spustio.
026	EZE	039	022	A dom Izrailjev znaće od tog dana nadalje da sam ja, Gospod, njihov Bog.
026	EZE	039	023	I znaće narodi da je dom Izrailjev izgnan zbog svoje krivice, jer su mi bili neverni. Zato sam sakrio svoje lice od njih i predao ih u ruke njihovih neprijatelja, da svi izginu od mača.
026	EZE	039	024	Postupio sam s njima prema njihovim nečistoćama i prestupima, i sakrio svoje lice od njih.
026	EZE	039	025	Zato govori Gospod Bog: sada ću vratiti roblje Jakovljevo i smilovati se svemu domu Izrailjevu. Pokazaću revnost za svoje sveto ime.
026	EZE	039	026	Oni će nositi sramotu i sva njihova neverstva, kojima su se ogrešili o mene, kada su spokojno živeli u svojoj zemlji, i nije bilo nikoga da ih plaši.
026	EZE	039	027	Kada ih vratim iz naroda i skupim ih iz zemalja njihovih neprijatelja, pokazaću svoju svetost pred mnogim narodima.
026	EZE	039	028	Tada će znati da sam ih ja, Gospod Bog njihov, izgnao među narode, ali da sam ih opet sabrao u njihovoj zemlji. I neću ostaviti tamo nijednog od njih.
026	EZE	039	029	Neću više kriti svoje lice od njih, nego ću izliti svoga Duha na dom Izrailjev – govori Gospod Bog.’“
026	EZE	040	001	Dvadeset pete godine našeg izgnanstva, na početku godine, desetog u mesecu, četrnaeste godine nakon pada grada – na isti dan – spustila se na mene ruka Gospodnja, i on me je odneo tamo.
026	EZE	040	002	Gospod me je u viđenjima odveo u zemlju Izrailjevu i spustio me na veoma visoku goru. Na njenoj južnoj strani je bila neka građevina koja [je izgledala] kao grad.
026	EZE	040	003	Kad me je doveo tamo, video sam nekog čoveka, koji je izgledom bio kao da je od bronze. Stajao je na vratima, a u ruci mu je bilo laneno uže i meračka trska.
026	EZE	040	004	Čovek mi reče: „Sine čovečiji, pažljivo gledaj, dobro slušaj i obrati pažnju na sve što ću ti pokazati, jer si doveden ovde da bih ti to pokazao. Ispričaj domu Izrailjevom sve što budeš video.“
026	EZE	040	005	I gle, Dom je bio opasan zidom svuda unaokolo. Meračka trska koju je čovek imao u ruci bila je dugačka šest lakata, a svaki lakat je bio za jedan dlan duži. Širina građevine koju je izmerio bila je jedna trska, a i visina joj je bila jedna trska.
026	EZE	040	006	Zatim je došao na vrata koja gledaju na istok. Popeo se na stepenice i izmerio prag vrata. Širina mu je bila jedna trska.
026	EZE	040	007	Svaka stražarnica je bila jednu trsku duga, a razmak između stražarnica bio je pet lakata. Prag vrata kod trema nasuprot Doma bio je jednu trsku dug.
026	EZE	040	008	Izmerio je trem vrata prema Domu; bio je jednu trsku dug.
026	EZE	040	009	Onda je izmerio trem vrata; bio je osam lakata dug, a njegova dva stuba bila su dva lakta duga. Trem kod vrata bio je nasuprot Doma.
026	EZE	040	010	Sa svake strane istočnih vrata bilo je po tri stražarnice. Sve tri su bile iste mere, i stubovi između njih su imali iste mere.
026	EZE	040	011	Širina vrata koja je izmerio bila je deset lakata, a dužina vrata bila je trinaest lakata.
026	EZE	040	012	Ispred stražarnica s obe strane bila je ograda od jednog lakta. Svaka stražarnica je imala po šest lakata i s jedne i s druge strane.
026	EZE	040	013	Onda je izmerio vrata od krova jedne stražarnice do krova druge stražarnice; bila su široka dvadeset pet lakata. Ulazi stražarnica su stajali jedan naspram drugog.
026	EZE	040	014	Napravio je i stubove od šezdeset lakata. Dvorište se pružalo svuda oko vrata do stubova.
026	EZE	040	015	Razmak između pročelja vrata do trema unutar vrata bio je pedeset lakata.
026	EZE	040	016	Stražarnice sa svojim stubovima imale su – svuda unaokolo – uske prozore unutar vrata. I trem je imao prozore svuda unaokolo. Stubovi su bili ukrašeni palmama.
026	EZE	040	017	Zatim me je doveo u spoljno dvorište. Tamo su bile odaje i pločnik koji se pružao svuda oko dvorišta. Bilo je trideset odaja na tom pločniku.
026	EZE	040	018	Pločnik je bio sa obe strane vrata prema dužini vrata. To je bio donji pločnik.
026	EZE	040	019	Zatim je izmerio razmak između donjeg dvorišta, od pročelja unutrašnjih vrata do pročelja spoljnog dvorišta. Bilo je stotinu lakata na istok i na sever.
026	EZE	040	020	Onda je izmerio dužinu i širinu vrata spoljnog dvorišta koja gledaju prema severu.
026	EZE	040	021	Imala su po tri sobe sa obe strane; stubovi i trem su imali jednake mere: pedeset lakata u dužinu, i dvadeset pet lakata u širinu.
026	EZE	040	022	Njeni prozori, tremovi i palme su imali iste mere kao na vratima koja gledaju na istok. Sedam je stepenika vodilo do njih, a trem je bio ispred njih.
026	EZE	040	023	Unutrašnje dvorište je imalo vrata naspram severnih vrata, kao ona na istoku. Izmerio je od vrata do vrata: stotinu lakata.
026	EZE	040	024	Zatim me je odveo na jug gde su bila južna vrata. Izmerio je stražarnice, stubove i trem; imali su iste mere kao i ostale.
026	EZE	040	025	Prozori i trem su imali uske prozore svuda unaokolo, kao ostali prozori: pedeset lakata u dužinu i dvadeset pet lakata u širinu.
026	EZE	040	026	Sedam je stepenica vodilo do njih, a trem je bio ispred njih. Njegovi stubovi su bili ukrašeni palmama; na svakoj strani je bila po jedna.
026	EZE	040	027	Unutrašnje dvorište je imalo vrata okrenuta ka jugu. Izmerio je rastojanje između ovih vrata i južnih vrata: stotinu lakata.
026	EZE	040	028	Potom me je doveo u unutrašnje dvorište kod južnih vrata i izmerio južna vrata. Imala je iste mere kao ostala.
026	EZE	040	029	Stražarnice, stubovi i trem bili su iste mere. Vrata i njihov trem imali su prozore svuda unaokolo: pedeset lakata u dužinu i dvadeset pet lakata u širinu.
026	EZE	040	030	Tremovi su bili svuda unaokolo. Bili su pedeset lakata dugi i pet lakata široki.
026	EZE	040	031	Trem je bio naspram spoljnog dvorišta, a njegovi stubovi su bili ukrašeni palmama. Osam je stepenika vodilo do njega.
026	EZE	040	032	Onda me je doveo do unutrašnjeg dvorišta na istoku, i izmerio vrata. Bila su iste mere kao ostala.
026	EZE	040	033	Stražarnice, stubovi i trem bili su iste mere. Vrata i njihov trem imali su prozore svuda unaokolo. Bila su pedeset lakata duga i dvadeset pet lakata široka.
026	EZE	040	034	Trem je bio naspram spoljnog dvorišta, a njegovi stubovi su bili ukrašeni palmama. Osam je stepenika vodilo do njega.
026	EZE	040	035	Doveo me je do severnih vrata i izmerio ih. Bila su iste mere kao ostala.
026	EZE	040	036	Stražarnice, stubovi i trem bili su iste mere. [Vrata i] njihov trem imali su prozore svuda unaokolo. Bila su pedeset lakata duga i dvadeset pet lakata široka.
026	EZE	040	037	Trem je bio naspram spoljnog dvorišta, a njegovi stubovi su bili ukrašeni palmama. Osam je stepenika vodilo do njega.
026	EZE	040	038	Tu je bila jedna odaja čiji je ulaz bio kod stubova vrata. Tu su prali žrtvu svespalnicu.
026	EZE	040	039	Unutar trema vrata su bila dva stola sa obe strane, na kojima su klali žrtve svespalnice, žrtve za greh i žrtve za prestup.
026	EZE	040	040	A sa spoljne strane, kako se ulazi na severna vrata, bila su dva stola, i dva stola na drugoj strani trema na vratima.
026	EZE	040	041	Bilo je ukupno osam stolova, po četiri stola sa svake strane, na kojima su se klale žrtve.
026	EZE	040	042	Bila su i četiri stola za žrtve svespalnice od tesanog kamena, dužine jedan i po lakat, širine jedan i po lakat a visine jedan lakat. Na njih su stavljali oruđe za klanje žrtava svespalnica i drugih žrtava.
026	EZE	040	043	Police, jedan dlan široke, bile su pričvršćene za zid svuda unaokolo, a na stolove su stavljali meso žrtava.
026	EZE	040	044	Izvan unutrašnjih vrata bile su dve odaje u unutrašnjem dvorištu, jedna kod severnih vrata okrenuta prema jugu, i druga kod južnih vrata okrenuta prema severu.
026	EZE	040	045	On mi reče: „Ova odaja koja gleda na jug je za sveštenike koji su zaduženi da čuvaju Dom.
026	EZE	040	046	Odaja koja gleda na sever je za sveštenike, sinove Sadokove, Levijeve potomke, koji jedini mogu da pristupe Gospodu da mu služe. Oni vrše službu oko žrtvenika.“
026	EZE	040	047	Onda je izmerio dvorište. Bilo je četvorouglasto, stotinu lakata u dužinu i stotinu lakata u širinu. Žrtvenik je stajao ispred Doma.
026	EZE	040	048	Potom me je doveo do trema Doma i izmerio trem: pet lakata s jedne strane i pet lakata s druge strane. Dužina vrata: tri lakta s jedne strane i tri lakta s druge strane.
026	EZE	040	049	Trem je bio dvadeset lakata u dužinu i dvanaest lakata u širinu. Bilo je deset stepenika kojima se penjalo do njega. Pored stubova su bili veliki stubovi, sa svake strane po jedan.
026	EZE	041	001	Doveo me je u dvoranu Doma i izmerio stubove. Širina stubova je bila šest lakata sa obe strane.
026	EZE	041	002	Širina vrata je bila deset lakata, a strane ulaza su bile pet lakata sa obe strane. Onda je izmerio dvoranu Doma. Bila je četrdeset lakata duga i dvadeset lakata široka.
026	EZE	041	003	Zatim je ušao u unutrašnji deo Doma i izmerio stubove. Bili su dva lakta, a vrata šest lakata. Širina zidova sa obe strane bila je sedam lakata.
026	EZE	041	004	Izmerio mu je dužinu: dvadeset lakata. Širina ispred dvorane Doma bila je dvadeset lakata. On mi reče: „To je Svetinja nad svetinjama.“
026	EZE	041	005	Zatim je izmerio zid Doma. Bio je šest lakata širok. Bočne odaje su bile četiri lakta u dužinu i širinu, svuda oko Doma.
026	EZE	041	006	Bočne odaje su bile na tri sprata, jedna iznad druge, po trideset na svakom spratu. Svuda okolo uz zid Doma bile su potporne grede da nose bočne odaje, da se ne bi umetale u zid Doma.
026	EZE	041	007	Bočne odaje, koje su okruživale Dom, bivale su šire sa svakim narednim spratom. Građevina koja je okruživala Dom vodila je na gore, sprat po sprat, sa svih strana Doma. Što se išlo više, povećavala se i širina građevine. Tako se, preko srednjeg sprata, išlo od najnižeg do najvišeg sprata.
026	EZE	041	008	Zatim sam video da je svuda oko Doma bio jedan uzdignut pločnik, to jest, temelj bočnih odaja. Bio je visok celu dužinu trske, odnosno šest lakata.
026	EZE	041	009	Debljina spoljašnjeg zida bočnih odaja bila je pet lakata. Širina prostora između bočnih odaja Doma
026	EZE	041	010	i drugih odaja, bila je dvadeset lakata svuda oko Doma.
026	EZE	041	011	Od tog prostora bočne odaje su imale po jedan ulaz, jedan na severnoj strani, a drugi na južnoj strani. Širina mesta gde se taj prostor nalazio bila je pet lakata svuda unaokolo.
026	EZE	041	012	Građevina koja je stajala nasuprot odeljenog prostora na zapadnoj strani bila je široka sedamdeset lakata, a debljina zida građevine bila je pet lakata svuda unaokolo. Dužina mu je bila devedeset lakata.
026	EZE	041	013	Zatim je izmerio dužinu Doma: stotinu lakata. Dužina odeljenog prostora i zgrade sa svojim zidovima bila je stotinu lakata.
026	EZE	041	014	Dužina prednje strane Doma i odeljenog prostora na istočnoj strani bila je stotinu lakata.
026	EZE	041	015	Onda je izmerio dužinu zgrade koja stoji nasuprot odeljenog prostora sa zadnje strane, i njegove hodnike sa svake strane: stotinu lakata. Unutrašnja dvorana Doma i tremovi Doma,
026	EZE	041	016	pragovi i uski prozori, i hodnici koji ga okružuju sa tri strane nasuprot praga su bili obloženi drvetom svuda unaokolo od poda do prozora; prozori su bili zatvoreni.
026	EZE	041	017	Obloženo se nastavljalo od vrha ulaza do unutrašnjeg dela Doma i spolja. A na svim zidovima svuda unaokolo, kako iznutra tako spolja, bili su, prema nacrtu,
026	EZE	041	018	izdeljani heruvimi i palme; po jedna palma između dva heruvima. Svaki heruvim je imao dva lica.
026	EZE	041	019	Ljudsko lice mu je s jedne strane bilo okrenuto prema palmi, a lavlje lice mu je bilo okrenuto prema drugoj strani palme. Bili su izdeljani po svem Domu, svuda unaokolo.
026	EZE	041	020	Heruvimi i palme su bili izdeljani od poda do vrha ulaza po zidu dvorane Doma.
026	EZE	041	021	Dovratnici dvorane Doma bili su četvorouglasti, a ispred Svetinje nad svetinjama bilo je nešto
026	EZE	041	022	kao drveni žrtvenik; bio je tri lakta visok i dva lakta širok. Njegovi uglovi, podnožje i strane su bili od drveta. Onaj čovek mi reče: „To je sto koji stoji pred Gospodom.“
026	EZE	041	023	I dvorana Doma i Svetinja nad svetinjama su imale po dvoja vrata.
026	EZE	041	024	Svaka vrata su imala po dva krila koja su se obrtala: dva krila za jedna vrata i dva krila za druga vrata.
026	EZE	041	025	Na vratima dvorane Doma su bili izdeljani heruvimi i palme, isto kao i na zidovima. A napolju, ispred trema, bila je drvena nadstrešnica.
026	EZE	041	026	Na bočnim stranama trema bili su uski prozori sa izdeljanim palmama s obe strane trema, kao i na bočnim sobama i nadstrešnicama.
026	EZE	042	001	Onda me je odveo u spoljašnje dvorište prema severu. Doveo me je u odaje koje su bile nasuprot odeljenog prostora i građevine na severu.
026	EZE	042	002	Dužina s prednje strane bila je stotinu lakata, a širina pedeset lakata.
026	EZE	042	003	Nasuprot prostora od dvadeset lakata koji pripada unutrašnjem dvorištu, i nasuprot pločnika spoljašnjeg dvorišta, nalazio se hodnik ispred hodnika na tri sprata.
026	EZE	042	004	Nasuprot odaja bila je unutrašnja staza deset lakata dugačka i lakat široka. Vrata su im gledala na sever.
026	EZE	042	005	Odaje na gornjem spratu su bile uže od odaja na donjem i srednjem spratu zgrade, zato što su hodnici zauzimali više prostora.
026	EZE	042	006	Naime, bile su na tri sprata, ali nisu imale stubove kao [one odaje] u dvorištima. Zato su gornje odaje bile uže od donjih i srednjih.
026	EZE	042	007	Spoljašnji zid, koji je bio uz odaje, i protezao se prema spoljašnjem dvorištu, ispred soba, bio je dugačak pedeset lakata,
026	EZE	042	008	jer su i odaje u spoljašnjem dvorištu bile pedeset lakata. A onaj red odaja ispred glavne dvorane je bio dug stotinu lakata.
026	EZE	042	009	Podno tih odaja je bio jedan ulaz, kojim se sa istoka ulazilo iz spoljašnjeg dvorišta.
026	EZE	042	010	S juga, po širini zida do odeljenog prostora i do građevine, bile su druge odaje.
026	EZE	042	011	Ispred njih je bila staza, baš kao i kod odaja na severnoj strani. Odaje su imale istu dužinu i širinu, i sve su imale iste izlaze i ista vrata,
026	EZE	042	012	kao izlazi odaja na južnoj strani. Na početku staze je bio ulaz, koji je bio ispred zaštitnog zida, kojim se može doći s istočne strane.
026	EZE	042	013	Onda mi je rekao: „Odaje na severnoj i južnoj strani nasuprot odeljenog prostora, to su posvećene odaje, gde jedu sveštenici koji prinose najsvetije žrtve Gospodu. Oni će tamo ostavljati najsvetije žrtve, žitne žrtve, žrtve za greh, žrtve za prestup, jer je to sveto mesto.
026	EZE	042	014	Kada sveštenici uđu, neka ne odlaze iz svetog mesta u spoljašnje dvorište, nego neka odlože odeću u kojoj služe, jer je sveta. Zatim neka obuku drugu odeću, pa neka pristupe mestima za običan svet.“
026	EZE	042	015	Kada je završio sa uzimanjem mera unutrašnjeg dela Doma, izveo me je na istočna vrata i izmerio svuda unaokolo.
026	EZE	042	016	Meračkom trskom je izmerio istočnu stranu: bilo je pet stotina lakata unaokolo, meračkom trskom.
026	EZE	042	017	Onda je izmerio severnu stranu: bilo je pet stotina lakata unaokolo, meračkom trskom.
026	EZE	042	018	Izmerio je južnu stranu: bilo je pet stotina lakata, meračkom trskom.
026	EZE	042	019	Zatim se okrenuo na zapadnu stranu i izmerio: bilo je pet stotina lakata, meračkom trskom.
026	EZE	042	020	Onda je izmerio na sve četiri strane: zid je bio dugačak pet stotina lakata i pet stotina širok, da razdvaja sveto mesto od nesvetog.
026	EZE	043	001	[Čovek] me je onda doveo na vrata koja gledaju na istok.
026	EZE	043	002	Uto, Slava Boga Izrailjevog dođe sa istoka. Huk joj je bio kao huk silnih voda, a zemlja se sijala od njegove slave.
026	EZE	043	003	Viđenje koje sam video, bilo je slično viđenju koje sam video kada sam došao da [navestim] uništenje grada, i slično viđenju koje sam video na reci Hevaru. Ja padoh ničice.
026	EZE	043	004	Slava Gospodnja je došla u Dom na vrata koja gledaju na istok.
026	EZE	043	005	Tada me je Duh poneo i doveo me u unutrašnje dvorište. A tamo, slava Gospodnja ispunila Dom.
026	EZE	043	006	Dok je onaj čovek stajao pored mene, čuo sam da mi neko govori iz Doma.
026	EZE	043	007	Rekao mi je: „Sine čovečiji, ovo je mesto mog prestola, i mesto gde ću zauvek položiti stope svojih nogu usred naroda izrailjskog. Dom Izrailjev i njihovi carevi neće više kaljati moje sveto ime svojim bludnim delima i mrtvim telima svojih careva kada umru.
026	EZE	043	008	Oni su postavili svoj prag pored mog praga, svoje dovratnike pored mojih dovratnika, i ništa osim zida između mene i njih. Tako su okaljali moje sveto ime svojim gadostima koje su učinili, pa sam ih zatro u svom gnevu.
026	EZE	043	009	Stoga, neka uklone preda mnom svoje bludničenje i mrtva tela svojih careva na svojim uzvišicama, i ja ću zauvek prebivati među njima.
026	EZE	043	010	A ti, sine čovečiji, opiši Dom domu Izrailjevom, da se postide svoje krivice. Oni neka uzmu mere za njegov nacrt.
026	EZE	043	011	Ako se postide za sve što su učinili, tada im saopšti nacrt i izgled Doma, njegove izlaze i ulaze – celokupni nacrt – i sva uputstva i zakone za celokupni nacrt. Napiši im na njihove oči kako bi se držali celokupnog nacrta i izvršili sva uputstva.
026	EZE	043	012	Ovo je zakon o Domu: sva okolina oko vrha gore biće najsvetija svetinja. To je zakon o Domu.
026	EZE	043	013	A ovo su mere za žrtvenik u laktovima (svaki lakat iznosi lakat i podlanicu): podnožje će biti lakat visoko i lakat široko, a okvir koji ga uokviruje – jedan pedalj. A ovo je visina žrtvenika:
026	EZE	043	014	od podnožja na zemlji do donjeg pojasa – dva lakta, a u širinu jedan lakat; a od manjeg pojasa do većeg četiri lakta, a u širinu lakat.
026	EZE	043	015	Ognjište žrtvenika neka bude četiri lakata dugo, a sa ognjišta žrtvenika neka se dižu na gore četiri roga.
026	EZE	043	016	Samo ognjište žrtvenika neka bude dvanaest lakata dugo i dvanaest lakata široko. Neka bude četvorouglast.
026	EZE	043	017	A pojas neka bude četrnaest lakata dug i četrnaest lakata širok, na četiri strane; rub oko njega pola lakta. Stepenice neka mu budu okrenute prema istoku.“
026	EZE	043	018	Zatim mi reče: „Sine čovečiji, govori Gospod Bog:’Ovo su uputstva za žrtvenik kada bude sagrađen da se na njemu prinose žrtve svespalnice, i da se zapljuskuje krvlju.
026	EZE	043	019	Neka se Levitima, sveštenicima iz Sadokove loze, koji pristupaju da služe preda mnom, donese junac za žrtvu za greh – govori Gospod Bog.
026	EZE	043	020	Onda uzmi nešto krvi i namaži je na četiri roga žrtvenika i na četiri ugla podnožja svuda unaokolo. Tako ćeš ga očistiti i izvršiti otkupljenje za njega.
026	EZE	043	021	Zatim uzmi junca, žrtvu za greh, pa ga spali na određenom mestu Doma, izvan Svetilišta.
026	EZE	043	022	Drugog dana prinesi jarca bez mane na žrtvu za greh; neka se žrtvenik očisti kao što je bio očišćen s juncem.
026	EZE	043	023	Kad završiš s očišćenjem, prinesi junca bez mane i ovna bez mane.
026	EZE	043	024	Prinesi ih pred Gospodom, a sveštenici neka ih pospu solju, pa neka se prinesu Gospodu na žrtvu svespalnicu.
026	EZE	043	025	Neka se sedam dana, svakodnevno, prinosi jarac, žrtva za greh, kao i junac i ovan; neka budu bez mane.
026	EZE	043	026	Neka se sedam dana vrši otkupljenje i očišćenje žrtvenika. Tako će biti posvećen za upotrebu.
026	EZE	043	027	Kad isteknu ti dani, onda osmoga dana i nadalje, neka sveštenici prinesu na žrtveniku vaše svespalnice i žrtve mira, i bićete prihvaćeni – govori Gospod Bog.’“
026	EZE	044	001	[Čovek] me je onda vratio na spoljašnja vrata Svetilišta, koja gledaju na istok. Bila su zatvorena.
026	EZE	044	002	Gospod mi reče: „Ova vrata neka ostanu zatvorena; ne smeju se otvarati. Niko ne sme da uđe na njih, jer je Gospod, Bog Izrailjev, ušao na njih. Stoga, neka ostanu zatvorena.
026	EZE	044	003	Samo knez, pošto je knez, može tamo da sedi i jede pred Gospodom. Ipak, on može da uđe samo kroz trem vrata, i da istim putem izađe.“
026	EZE	044	004	Čovek me je zatim doveo na severna vrata ispred Doma. Pogledam ja, kad eno, Slava Gospodnja ispunila Dom Gospodnji. Ja padoh ničice.
026	EZE	044	005	Tada mi Gospod reče: „Sine čovečiji, dobro pazi, pažljivo gledaj i slušaj sve što ti govorim o svim uputstvima i svim zakonima za Dom Gospodnji. Dobro pazi na ulaze i na sve izlaze Svetilišta.
026	EZE	044	006	Reci odmetničkom domu Izrailjevom:’Govori Gospod Bog: dosta je više svih vaših gadosti, dome Izrailjev!
026	EZE	044	007	Uvodili ste strance, neobrezanog srca i tela, da budu u mom Svetilištu i skrnave moj Dom, dok ste mi prinosili hranu, salo i krv. Tako ste svim vašim gadostima pogazili moj savez.
026	EZE	044	008	I niste vodili brigu o mojim svetim stvarima, nego ste druge postavili da vode brigu o mom Svetilištu umesto vas.
026	EZE	044	009	Govori Gospod Bog: neka nijedan stranac, niko ko je neobrezanog srca i tela – nijedan stranac koji je među Izrailjcima – ne ulazi u moje Svetilište.
026	EZE	044	010	A pošto su me Leviti napustili kad je Izrailj odlutao od mene da sledi svoje idole, podneće kaznu.
026	EZE	044	011	Oni će biti u mom Svetilištu služitelji koji će nadgledati vrata Doma i obavljaće dužnosti u mom Domu; klaće žrtve svespalnice i žrtve za narod, i stajaće pred njima da im služe,
026	EZE	044	012	jer su im služili pred idolima i naveli dom Izrailjev da padne pod osudu. Zato sam se zakleo – govori Gospod Bog – da će podneti kaznu.
026	EZE	044	013	Oni mi neće više pristupati da mi služe kao sveštenici; neće više prilaziti nijednoj od mojih svetih stvari, niti mojim najsvetijim prinosima. Tako će nositi svoju sramotu radi gadosti koje su činili.
026	EZE	044	014	Staviću ih da budu čuvari Doma, da obavljaju sve njegove poslove i sve što treba uraditi u njemu.
026	EZE	044	015	Samo će sveštenici, Leviti, potomci Sadokovi, koji su se brinuli za moje Svetilište kad je izrailjski narod odlutao od mene, pristupati da mi služe; oni će stajati preda mnom da mi prinose salo i krv – govori Gospod Bog.
026	EZE	044	016	Oni će ulaziti u moje Svetilište i pristupati mom stolu da mi služe; oni će biti u mojoj službi.
026	EZE	044	017	Kada budu ulazili na vrata unutrašnjeg dvorišta, neka nose na sebi lanenu odeću. Na sebi da ne nose ništa od vune kada budu služili na vratima unutrašnjeg dvorišta ili u Domu.
026	EZE	044	018	Neka nose lanene turbane i lanene gaće oko bokova; neka ne nose ništa od čega bi se znojili.
026	EZE	044	019	Kada budu izlazili u spoljašnje dvorište, tamo gde je narod, neka svuku sa sebe odeću u kojoj služe, i neka ih stave u svete odaje. Zatim neka obuku drugu odeću, da se narod ne bi posvetio njihovim haljinama.
026	EZE	044	020	Neka ne briju glavu, ali i da ne puštaju dugu kosu, nego neka je redovno skraćuju.
026	EZE	044	021	Nijedan sveštenik neka ne pije vino kada ulazi u unutrašnje dvorište.
026	EZE	044	022	Neka ne uzimaju za žene udovice ili razvedene, nego samo device iz roda doma Izrailjevog, ili udovice sveštenika.
026	EZE	044	023	Neka uče moj narod da pravi razliku između svetog i nesvetog, i između čistog i nečistog.
026	EZE	044	024	U slučaju spora, neka deluju u svojstvu sudija; neka sude po mojim zakonima i propisima na svim mojim prazničnim saborima, i neka drže moje subote svetima.
026	EZE	044	025	Sveštenik ne sme da prilazi mrtvacu, da se ne bi onečistio. On može da se onečisti samo ako se radi o njegovom ocu, majci, ćerki, sinu, bratu, ili neudatoj sestri.
026	EZE	044	026	A kada se očisti, neka mu se broji sedam dana.
026	EZE	044	027	Onog dana kada dođe u unutrašnje dvorište Svetinje da služi u njemu, neka prinese žrtvu za greh – govori Gospod Bog.
026	EZE	044	028	Ovo će biti njihovo nasledstvo: ja sam njihovo nasledstvo. Nećete im dati imovinu u Izrailju, zato što sam ja njihova imovina.
026	EZE	044	029	Hraniće se žitnim žrtvama, žrtvama za greh i žrtvama za prestup. I sve što je zavetovano u Izrailju biće njihovo.
026	EZE	044	030	Najbolje od svih vrsta prvih plodova, od svih prinosa koje prinosite, pripašće sveštenicima. Dajte sveštenicima najbolje brašno, da blagoslov počiva na vašim domovima.
026	EZE	044	031	Sveštenici ne smeju jesti meso uginule ili rastrgane životinje, bilo od ptica ili stoke.
026	EZE	045	001	Kada budete delili zemlju u nasledstvo, prinesite prinos Gospodu, sveti deo od zemlje, dvadeset pet hiljada lakata dugačak, i dvadeset hiljada lakata širok. To neka bude sveto područje na celom tom prostoru.
026	EZE	045	002	Od ovog, neka se za Svetinju odvoji četvrtasta površina od pet stotina lakata sa pet stotina lakata, i čistina od pedeset lakata oko nje.
026	EZE	045	003	U ovom području, izmeri dvadeset pet hiljada lakata u dužinu i deset hiljada lakata u širinu gde će biti Svetilište – Svetinja nad svetinjama.
026	EZE	045	004	To će biti sveti deo zemlje za sveštenike, služitelje Svetilišta – koji pristupaju da služe Gospodu. To će biti mesto za njihove kuće, i sveto mesto za Svetilište.
026	EZE	045	005	A dvadeset pet hiljada lakata u dužinu i deset hiljada u širinu neka pripadne u posed Levitima, služiteljima Doma, sa gradovima u kojima će živeti.
026	EZE	045	006	Gradu u posed dajte pet hiljada lakata u širinu i dvadeset pet hiljada u dužinu pored svetog područja; to neka bude za sav dom Izrailjev.
026	EZE	045	007	Knezu neka pripadne deo s obe strane svetog područja i gradskog poseda, i duž svetog područja i gradskog poseda, sa zapadne strane na zapad, i sa istočne strane na istok, a dužina neka bude jednaka svakom od tih delova od zapadne do istočne granice.
026	EZE	045	008	Ta zemlja neka bude njegova imovina u Izrailju. Tada moji knezovi neće više ugnjetavati moj narod, nego će dati zemlju domu Izrailjevom po njihovim plemenima.
026	EZE	045	009	Govori Gospod Bog: dosta više, knezovi izrailjski! Ostavite se nepravde i nasilja, pa činite što je pravo i pravedno. Prestanite da oduzimate [zemlju] mom narodu – govori Gospod Bog.
026	EZE	045	010	Merite ispravnom vagom, s poštenom efom i s poštenim vatom.
026	EZE	045	011	Efa i vat neka budu iste mere: vat neka iznosi jednu desetinu homera, i efa neka iznosi jednu desetinu homera. Dakle, neka i efa i vat iznose jednu desetinu homera.
026	EZE	045	012	Šekel neka iznosi dvadeset gera, a mina neka iznosi dvadeset šekela, dvadeset pet šekela, i petnaest šekela.
026	EZE	045	013	Ovo je prinos koji ćete prinositi: jednu šestinu efe od svakog homera pšenice i jednu šestinu efe od svakog homera ječma.
026	EZE	045	014	A za ulje je ova uredba: vat je mera za ulje. Neka od svakog kora ide jedna desetina vata, pošto u koru, kao i u homeru, ima deset vata.
026	EZE	045	015	A od sitne stoke, od svakih dve stotine grla sa Izrailjevih pašnjaka, neka se prinese jedno grlo. Sve to neka se prinosi kao žitna žrtva, žrtva svespalnica i žrtva mira, da se za njih izvrši otkupljenje – govori Gospod.
026	EZE	045	016	Sav narod zemlje neka predaje ovaj prinos Izrailjevom knezu.
026	EZE	045	017	A knez je zadužen za žrtve svespalnice, žitne žrtve i žrtve izlivnice prilikom praznika, za mladine i subote, i za sve svetkovine doma Izrailjevog. Neka on obezbedi žrtvu za greh, žitnu žrtvu, žrtvu svespalnicu i žrtvu mira, da se izvrši otkupljenje za dom Izrailjev.
026	EZE	045	018	Govori Gospod Bog: prvog meseca, prvog dana, uzmi jednog junca bez mane i očisti Svetilište.
026	EZE	045	019	Neka sveštenik uzme nešto krvi od te žrtve za greh, i njome pomaže dovratke Doma i četiri ugla pojasa žrtvenika, i dovratke vrata unutrašnjeg dvorišta.
026	EZE	045	020	Isto to čini sedmog dana u mesecu za svakoga ko nenamerno zgreši. Tako ćete izvršiti otkupljenje Doma.
026	EZE	045	021	A četrnaestog dana prvog meseca, proslavljajte Pashu, sedmodnevni praznik. Neka se tada jedu beskvasni hlebovi.
026	EZE	045	022	Tog dana neka knez prinese junca, žrtvu za greh, za sebe i za narod zemlje.
026	EZE	045	023	Neka tokom sedam dana praznika prinosi kao žrtvu svespalnicu Gospodu sedam junaca i sedam ovnova bez mane, svaki dan tih sedam dana, i jednog jarca dnevno kao žrtvu za greh.
026	EZE	045	024	Neka knez obezbedi i žitnu žrtvu od jedne efe za svakog junca, jednu efu za svakog ovna i hin ulja na svaku efu.
026	EZE	045	025	Sedmog meseca, petnaestog dana meseca, na praznik, neka sedam dana čini onako kako je činio sa žrtvom za greh, žrtvom svespalnicom, žitnom žrtvom i uljem.
026	EZE	046	001	Govori Gospod Bog: vrata unutrašnjeg dvorišta, koja gledaju na istok, neka budu zatvorena šest radnih dana, ali neka se otvaraju u subotnji dan, i na mladinu.
026	EZE	046	002	Neka knez uđe na spoljašnja vrata, i neka stane kod dovrataka vrata, a sveštenici neka prinesu njegove žrtve svespalnice i žrtve mira. Zatim neka se na pragu vrata pokloni, pa neka izađe. A vrata neka se ne zatvaraju do večeri.
026	EZE	046	003	Na subote i na mladine neka se i narod zemlje klanja pred Gospodom na ulazu tih vrata.
026	EZE	046	004	Ovo je žrtva svespalnica koju će knez prinositi Gospodu u subotnji dan: šest jaganjaca bez mane i jedan ovan bez mane.
026	EZE	046	005	A žitna žrtva: jedna efa brašna na ovna, a žitna žrtva na jaganjce koliko može da priušti, zajedno sa hinom ulja na svaku efu brašna.
026	EZE	046	006	Na dan mladine neka se prinese jedan junac bez mane, i šest jaganjaca i jedan ovan, sve bez mane.
026	EZE	046	007	Za žitnu žrtvu neka se prinese efa brašna na junca, i efa brašna na ovna, a na jaganjce koliko može da priušti, zajedno sa hinom ulja na efu brašna.
026	EZE	046	008	Kada knez bude ulazio, neka ulazi kroz trem vrata, i istim putem neka izlazi.
026	EZE	046	009	Kada narod zemlje bude dolazio pred Gospoda na praznike, onaj ko uđe na severna vrata da se pokloni neka izađe na južna vrata, a onaj koji uđe na južna vrata, neka izađe na severna vrata. Neka se ne vraća na ista vrata na koja je ušao, nego neka izađe na suprotna.
026	EZE	046	010	Neka knez bude među njima: kada budu ulazili, neka i on uđe, a kada izlaze, neka i on izađe.
026	EZE	046	011	Žitna žrtva za praznike i svetkovine biće: jedna efa brašna na junca i jedna efa na ovna, a na jaganjce koliko može da priušti, i hin ulja na efu brašna.
026	EZE	046	012	Kad knez da dobrovoljni prinos – žrtvu svespalnicu ili žrtvu mira – kao dobrovoljni prinos Gospodu, neka vrata koja gledaju na istok budu otvorena za njega. Onda neka prinese svoju žrtvu svespalnicu i žrtvu mira, isto kao što je prineo na subotnji dan. Zatim neka izađe, i pošto izađe neka se vrata zatvore za njim.
026	EZE	046	013	Svakog dana ćeš obezbediti jedno jagnje bez mane na žrtvu svespalnicu Gospodu; prinosićeš ga svakog jutra.
026	EZE	046	014	Žitna žrtva koju ćeš obezbediti svakog jutra biće: jedna šestina efe brašna i jedna trećina hina ulja, da se navlaži brašno. To je žitna žrtva Gospodu, trajna uredba za sva vremena.
026	EZE	046	015	Neka se jagnje, žitna žrtva, i ulje prinose svako jutro. To je trajna uredba o svespalnici za sva vremena.
026	EZE	046	016	Govori Gospod Bog: ako knez da dar jednom od svojih sinova, njegovo nasledstvo će pripasti njegovim sinovima. To je njihova svojina po nasledstvu.
026	EZE	046	017	Ako da dar od svog nasledstva jednom od svojih slugu, to će biti njegovo do oprosne godine. Tada će se to vratiti knezu. Njegovo nasledstvo pripada njegovim sinovima.
026	EZE	046	018	Knez neće otimati od nasledstva naroda i ostavljati ga bez poseda. Kad ostavlja posed u nasledstvo svojim sinovima, neka to bude od njegovog poseda, tako da se niko iz mog naroda ne tera sa njegovog poseda.’“
026	EZE	046	019	[Čovek] me je zatim uveo kroz ulaz u svete odaje za sveštenike, koji se nalazi pored vrata koja gledaju na sever. A tamo, na zapadu, u njihovom najudaljenijem uglu, bilo je jedno mesto.
026	EZE	046	020	[Čovek] mi reče: „Ovo je mesto gde će sveštenici kuvati žrtvu za prestup i žrtvu za greh; i peći žitnu žrtvu, da ih ne bi iznosili u spoljašnje dvorište i tako posvetili narod.“
026	EZE	046	021	Onda me je doveo u spoljašnje dvorište i proveo me kroz sva njegova četiri ugla. I gle, u svakom uglu je bilo po jedno dvorište.
026	EZE	046	022	U ta četiri ugla dvorišta bila su manja dvorišta, dužine četrdeset lakata i širine trideset lakata. Sva četiri dvorišta su imala iste mere.
026	EZE	046	023	Sva četiri su bila opasana kamenom ogradom, a pod kamenom ogradom svuda okolo su bila izgrađena ognjišta.
026	EZE	046	024	[Čovek] mi reče: „Ovo su kuhinje gde će sluge Doma kuvati narodu žrtve.“
026	EZE	047	001	Potom me je doveo na ulaz Doma, i gle, voda je izvirala ispod praga Doma prema istoku, jer je Dom bio okrenut prema istoku. Voda je isticala ispod desne strane Doma, južno od žrtvenika.
026	EZE	047	002	Zatim me je izveo kroz severna vrata vodeći me okolo, sa spoljne strane, prema spoljašnjim vratima, putem koji gleda na istok. I gle, voda je kuljala s desne strane.
026	EZE	047	003	Kada je čovek pošao na istok sa meračkim užetom u ruci, izmerio je hiljadu lakata, pa me je proveo kroz vodu; voda je bila do članaka.
026	EZE	047	004	Zatim je izmerio još hiljadu lakata, pa me je preveo preko vode. Voda mi je bila do kolena. Opet je izmerio hiljadu lakata i preveo me preko vode. Voda mi je bila do pojasa.
026	EZE	047	005	Kada je izmerio još hiljadu, nisam mogao da pređem reku, jer je voda toliko nadošla da je moralo da se pliva; nije mogla da se pređe.
026	EZE	047	006	Tada me je upitao: „Jesi li video to, sine čovečiji?“Onda me je poveo i vratio na obalu reke.
026	EZE	047	007	Kada sam se vratio, video sam na obali reke, s obe strane, veoma mnogo stabala.
026	EZE	047	008	Čovek mi reče: „Ove vode teku u istočni kraj i spuštaju se u Aravu, pa se ulivaju u more. Kada se uliju u more, vode ozdravljaju.
026	EZE	047	009	I kuda god reka dođe, svako živo biće koje se miče oživljava. Tada će biti veoma mnogo riba, jer kad ove vode dođu morske vode će ozdraviti. Gde ova reka dođe, sve će oživeti.
026	EZE	047	010	Ribari će stajati duž mora od En-Gedija do En-Eglajima; to će biti mesto gde će se sušiti mreže. Biće tamo veoma mnogo svakojakih riba, kao riba u Velikom moru.
026	EZE	047	011	Ipak, njegove bare i močvare neće ozdraviti; iz njih će se dobijati so.
026	EZE	047	012	A kraj reke, na obe njene obale, rašće svakojaka voćna stabla. Njihovo lišće neće venuti, niti će im plodovi nestajati, nego će rađati novi rod svakog meseca, jer im vode dolaze iz Svetilišta. Njegovi plodovi biće za jelo, a njegovo lišće za lek.“
026	EZE	047	013	Govori Gospod Bog: „Ovo su granice po kojima ćete podeliti zemlju u nasleđe među dvanaest plemena Izrailja: Josifu dva dela.
026	EZE	047	014	Podelite je podjednako, pošto sam se zakleo da ću je dati vašim ocima, i ova zemlja će vam pripasti u nasledstvo.
026	EZE	047	015	Ovo je granica zemlje: Na severu, od Velikog mora preko Etlona i Levo-Amata, do Sedada,
026	EZE	047	016	Virote, Sivrajima, koji je na granici između Damaska i Amata; Asar-Atihon, koji je na avranskoj granici.
026	EZE	047	017	Tako će se granica protezati od mora do Asar-Enana, koja je na severnoj granici Damaska, sa amatskom granicom na severu. To će biti severna granica.
026	EZE	047	018	Na istočnoj strani, granica će se pružati između Avrana i Damaska, i između Galada i Izrailjeve zemlje, s Jordanom kao granicom, sve do Istočnog mora i Tamara. To će biti istočna granica.
026	EZE	047	019	Na južnoj strani, granica će se pružati prema jugu od Tamara do voda Merive kadiske, duž potoka i Velikog mora. To će biti južna granica.
026	EZE	047	020	Na zapadu granica će biti Veliko more, od te međe pa do Levo-Amata. To će biti zapadna granica.
026	EZE	047	021	Podelite zemlju među sobom po Izrailjevim plemenima.
026	EZE	047	022	Zemlju podelite u nasledstvo među sobom i među strancima koji borave među vama, i koji su izrodili decu među vama. Ophodite se prema njima kao prema domaćima, Izrailjcima. Neka i oni prime deo u nasledstvo sa Izrailjevim plemenima.
026	EZE	047	023	Neka se strancu da zemlja u onom plemenu u kojem boravi – govori Gospod Bog.
026	EZE	048	001	Ovo su imena plemena. Deo od krajnjeg severa putem za Etlon do Levo-Amata sve do Asar-Enana i severne granice Damaska prema Amatu – od istočne granice do zapada – pripada Danu.
026	EZE	048	002	Asiru pripada deo koji je na granici sa Danom, od istoka do zapada.
026	EZE	048	003	Deo od Asirove granice, od istočne strane do zapadne, pripada Neftalimu.
026	EZE	048	004	Deo od Neftalimove granice, od istočne strane do zapadne, pripada Manasiji.
026	EZE	048	005	Deo od Manasijine granice, od istočne strane do zapadne, pripada Jefremu.
026	EZE	048	006	Deo od Jefremove granice, od istočne strane do zapadne, pripada Ruvimu.
026	EZE	048	007	Deo od Ruvimove granice, od istočne do zapadne strane, pripada Judi.
026	EZE	048	008	Deo od Judine granice, od istočne do zapadne strane, odvojićete za prinos. Neka bude dvadeset pet hiljada lakata u širinu. Njegova dužina, od istočne do zapadne strane, neka bude jednaka jednom od plemenskih delova. Svetilište biće usred njega.
026	EZE	048	009	Dužina prinosa koji ćete odvojiti za Gospoda biće dvadeset pet hiljada lakata, a širina deset hiljada lakata.
026	EZE	048	010	Taj deo će biti sveti prinos za sveštenike. Neka bude dugačak deset hiljada lakata prema severu i deset hiljada lakata prema zapadu. Širina neka mu bude dvadeset pet hiljada lakata prema jugu. Svetilište neka bude usred njega.
026	EZE	048	011	To će biti za posvećene sveštenike, Sadokove potomke, koji su mi verno služili, i nisu zastranili kao ostali Leviti, kada su Izrailjci zastranili.
026	EZE	048	012	Njima će pripasti deo od prinosa zemlje, najsvetiji deo, uz granicu Levita.
026	EZE	048	013	Uz svešteničke granice neka Leviti imaju deo od dvadeset pet hiljada lakata u dužinu, i deset hiljada lakata u širinu. Ukupna dužina neka bude dvadeset pet hiljada, a širina deset hiljada lakata.
026	EZE	048	014	Neka ništa od toga ne prodaju niti razmenjuju. Neka taj najbolji deo zemlje ne prenose na nekog drugog, jer je svet Gospodu.
026	EZE	048	015	Preostalih pet hiljada lakata širine i dvadeset pet hiljada lakata dužine je svetovni deo koji pripada gradu za kuće i pašnjake. Grad će biti usred njega.
026	EZE	048	016	Ovo su njegove mere: četiri hiljade pet stotina lakata na severnoj strani, četiri hiljade pet stotina lakata na južnoj strani, četiri hiljade pet stotina lakata na istočnoj strani, i četiri hiljade pet stotina lakata na zapadnoj strani.
026	EZE	048	017	Pašnjaci će biti dve stotine pedeset lakata na severu, dve stotine pedeset na jugu, dve stotine pedeset na istoku, i dve stotine pedeset na zapadu.
026	EZE	048	018	Ostatak dužine uz sveti deo biće deset hiljada lakata na istok i deset hiljada na zapad. Nalaziće se uz sveti deo, a što rodi od njega, neka bude za hranu gradskim slugama.
026	EZE	048	019	Gradski radnici koji ga budu obrađivali neka budu iz Izrailjevih plemena.
026	EZE	048	020	Sav prinos biće četvorouglast: dvadeset pet hiljada lakata sa dvadeset pet hiljada lakata. To ćete odvojiti kao sveti prinos za gradski posed.
026	EZE	048	021	Knezu će pripasti ono što ostane s obe strane svetog dela i gradske imovine: dvadeset pet hiljada lakata od svetog dela do istočne granice, i dvadeset pet hiljada lakata na zapadu prema zapadnoj granici. Oba ta dela uz granicu Izrailjevih plemena pripadaju knezu. Svetilište Doma neka bude usred toga.
026	EZE	048	022	Posed Levita i gradski posed biće usred dela koje pripada knezu, između Judine i Venijaminove granice. To će biti kneževo.
026	EZE	048	023	Ostala plemena: od istočne do zapadne strane – Venijaminov deo.
026	EZE	048	024	Uz Venijaminovu granicu, od istočne do zapadne strane – Simeunov deo.
026	EZE	048	025	Uz Simeunovu granicu, od istočne do zapadne strane – Isaharov deo.
026	EZE	048	026	Uz Isaharovu granicu, od istočne do zapadne strane – Zavulonov deo.
026	EZE	048	027	Uz Zavulonovu granicu, od istočne do zapadne strane – Gadov deo.
026	EZE	048	028	Uz Gadovu granicu, s južne strane prema jugu, granica ide od Tamara do voda Merive kadiske, duž potoka do Velikog mora.
026	EZE	048	029	To je zemlja koju ćete žrebom razdeliti Izrailjevim plemenima. To su njihovi delovi – govori Gospod Bog.
026	EZE	048	030	Ovo su gradski izlazi: na severnoj strani, u dužini od četiri hiljade pet stotina lakata,
026	EZE	048	031	biće troja vrata. Vrata će nositi imena Izrailjevih plemena: vrata Ruvimova, vrata Judina i vrata Levijeva.
026	EZE	048	032	I na istočnoj strani, u dužini od četiri hiljade pet stotina lakata, biće troja vrata: vrata Josifova, vrata Venijaminova i vrata Danova.
026	EZE	048	033	Na južnoj strani, u dužini od četiri hiljade pet stotina lakata, biće troja vrata: vrata Simeunova, vrata Isaharova i vrata Zavulonova.
026	EZE	048	034	Na zapadnoj strani, u dužini od četiri hiljade pet stotina lakata, biće troja vrata: vrata Gadova, vrata Asirova i vrata Neftalimova.
026	EZE	048	035	Svuda unaokolo: osamnaest hiljada lakata. Grad će se od tog dana zvati: Gospod je ovde.“
#
# BOOK	027	DAN	Daniel	Knjiga proroka Danila
027	DAN	001	001	Treće godine Joakima, cara Jude, Navuhodonosor, car Vavilona, dođe do Jerusalima i opkoli ga.
027	DAN	001	002	Gospod je predao Joakima, Judinog cara, u njegove ruke i deo posuđa iz Doma Gospodnjeg. Navuhodonosor ih je odneo u zemlju Senar i doneo ih u hram svoga boga. Posuđe je položio u riznicu svoga boga.
027	DAN	001	003	Tada je car naredio Asfenazu, starešini svojih dvorana, da dovedu neke od Izrailjaca iz carske loze i plemstva –
027	DAN	001	004	mladiće bez ikakve mane, dobrog izgleda, umešne u svakoj vrsti mudrosti, vrsne u znanju i rasuđivanju, i sposobne za službu na carskom dvoru – da ih nauče pismu i jeziku Haldejaca.
027	DAN	001	005	Car im je odredio svakodnevni obrok od careve hrane i vina. Zapovedio je da se obrazuju tri godine, a potom neka stupe u carsku službu.
027	DAN	001	006	Među ovima su bili Danilo, Ananija, Misailo i Azarija, iz Judinog plemena.
027	DAN	001	007	Starešina dvorana im je dao druga imena: Danilu je dao ime „Valtazar“, Ananiji „Sedrah“, Misailu „Misah“, a Azariji „Avdenago“.
027	DAN	001	008	Danilo je rešio da se ne okalja carevom hranom i vinom, pa je zamolio starešinu dvorana da mu dozvoli da se ne okalja.
027	DAN	001	009	Bog je dao Danilu da zadobije blagonaklonost i milosrđe starešine dvorana.
027	DAN	001	010	Starešina dvorana reče Danilu: „Bojim se mog gospodara cara, koji vam je odredio hranu i piće. A šta kad primeti da su vam lica mršavija od ostalih mladića vaših godina? Tada bih ja platio glavom pred carem za vašu krivicu.“
027	DAN	001	011	Danilo reče nadgledniku koga je starešina dvorana postavio nad Danilom, Ananijom, Misailom i Azarijom:
027	DAN	001	012	„Molim te, pokušaj sa svojim slugama deset dana. Neka nam daju samo povrće za jelo i vodu za piće.
027	DAN	001	013	Onda uporedi naš izgled sa izgledom mladića koji su jeli od careve hrane, pa postupaj sa svojim slugama prema onome što vidiš.“
027	DAN	001	014	Složi se on sa ovim i pokuša to s njima deset dana.
027	DAN	001	015	Kad je isteklo deset dana, oni su izgledali bolje i uhranjenije od svih drugih mladića koji su jeli od careve hrane.
027	DAN	001	016	Tako je nadglednik odnosio njihov obrok hrane i vina i davao im povrće.
027	DAN	001	017	Ovoj četvorici mladića Bog je dao znanje i umešnost u svakoj vrsti pisanja i mudrosti; a Danilo se razumeo u sva viđenja i snove.
027	DAN	001	018	Kad je isteklo vreme koje je car odredio da ih dovedu, starešina dvorana ih je doveo pred Navuhodonosora.
027	DAN	001	019	Car je razgovarao s njima, ali se među njima nije našao niko kao Danilo, Ananija, Misailo i Azarija. Zato su bili postavljeni u carsku službu.
027	DAN	001	020	Kad ih je car pitao o svemu što se tiče mudrosti i razumevanja, utvrdio je da su deset puta bolji od svih čarobnjakâ i gatarâ u njegovom carstvu.
027	DAN	001	021	Danilo je ostao tamo do prve godine cara Kira.
027	DAN	002	001	U drugoj godini svoje vladavine, Navuhodonosor je sanjao snove. On se toliko uznemirio, da mu san nije dolazio na oči.
027	DAN	002	002	Car je naredio da se pozovu čarobnjaci, gatari, vračari i Haldejci, da kažu caru šta je sanjao. Kad su došli, stali su pred cara.
027	DAN	002	003	Car im reče: „Sanjao sam san i uznemiren sam; hoću da znam šta taj san znači.“
027	DAN	002	004	Haldejci odgovoriše caru na aramejskom: „O, care, da si živ doveka! Ispričaj san svojim slugama, a mi ćemo protumačiti njegovo značenje.“
027	DAN	002	005	Car odgovori Haldejcima: „Izdajem proglas: ako mi ne kažete kakav sam san imao i šta je njegovo tumačenje, bićete rastrgnuti na delove, a vaše kuće ležaće u ruševinama.
027	DAN	002	006	A ako mi kažete kakav sam san imao i šta je njegovo značenje, dobićete od mene darove, nagrade i veliku počast. Stoga mi recite šta je bio moj san i protumačite njegovo značenje.“
027	DAN	002	007	Oni mu opet odgovoriše: „Neka car ispriča san svojim slugama, a mi ćemo protumačiti njegovo značenje.“
027	DAN	002	008	Ali car im odgovori: „Znam ja pouzdano da hoćete da dobijete na vremenu, pošto vidite da sam izdao proglas,
027	DAN	002	009	da ako mi ne kažete kakav sam san imao, postoji samo jedna presuda za vas. Vi ste se dogovorili da mi saopštite lažljive i zavodljive reči, dok se prilike ne promene. Stoga mi recite kakav sam san imao, a ja ću znati da li ste protumačili njegovo značenje.“
027	DAN	002	010	Haldejci odgovoriše caru: „Nema na zemlji čoveka koji bi mogao da razjasni što car zahteva. Nikada jedan car, bilo kako da je veliki i moćan, nije tražio tako nešto od čarobnjaka, gatara i Haldejaca.
027	DAN	002	011	Teško je to što car zahteva; ne postoji niko ko bi to mogao da otkrije caru osim bogova koji ne borave među ljudima.“
027	DAN	002	012	Zbog svega ovoga car se toliko razgnevio da je naredio da se pobiju svi mudraci u Vavilonu.
027	DAN	002	013	Kad je bila izdana naredba da se pobiju svi mudraci, tražili su i Danila i njegove drugove da ih ubiju.
027	DAN	002	014	Tada se Danilo obratio mudrim i razboritim rečima Ariohu, zapovedniku careve telesne straže, koji je izašao da pobije vavilonske mudrace.
027	DAN	002	015	Upitao je carevog zapovednika Arioha: „Zašto je careva naredba toliko stroga?“Arioh obavesti Danila.
027	DAN	002	016	Na to je Danilo otišao caru i tražio od cara da mu da vreme kako bi mogao da protumači značenje sna.
027	DAN	002	017	Posle toga je Danilo otišao svojoj kući i obavestio o tome Ananiju. Misaila i Azariju,
027	DAN	002	018	kako bi tražili milost Boga nebeskog u pogledu ove tajne, da ne bi i Danilo i njegovi drugovi nastradali sa vavilonskim mudracima.
027	DAN	002	019	Ta je tajna bila otkrivena Danilu noću, u viđenju. Danilo je blagoslovio Boga nebeskog.
027	DAN	002	020	Danilo reče:
027	DAN	002	021	On menja vremena i doba,
027	DAN	002	022	On otkriva stvari duboke i tajne,
027	DAN	002	023	Hvalim te i slavim, Bože otaca mojih,
027	DAN	002	024	Danilo je otišao k Ariohu, koga je car odredio da pobije vavilonske mudrace i rekao mu: „Ne ubijaj vavilonske mudrace; odvedi me pred cara, a ja ću caru protumačiti značenje sna.“
027	DAN	002	025	Arioh je odmah doveo Danila pred cara i rekao mu: „Našao sam među Judinim izgnanicima čoveka koji može caru da objasni značenje sna!“
027	DAN	002	026	Car upita Danila, kome je ime bilo i Valtazar: „Da li stvarno možeš da mi kažeš kakav sam san imao, i protumačiš ga?“
027	DAN	002	027	Danilo odgovori caru: „Tajnu, za koju car pita, ne mogu rasvetliti mudraci, gatari, čarobnjaci i zvezdoznanci,
027	DAN	002	028	ali postoji Bog na nebu koji otkriva tajne. On je obznanio caru Navuhodonosoru šta će se dogoditi u danima što dolaze. Ovo je tvoj san, ovo su viđenja, koja su ti došla na um na tvojoj postelji:
027	DAN	002	029	Tebi su, o, care, došle misli na tvojoj postelji o stvarima koje će se dogoditi kasnije, a onaj što otkriva tajne objavio ti je šta će se dogoditi.
027	DAN	002	030	Ova tajna mi je bila otkrivena ne zato što imam više mudrosti od svih živih, nego da bi car saznao njeno značenje, i da bi doznao kakve su ti misli došle na um.
027	DAN	002	031	Ti si, o, care, video veliki kip. Kip je bio ogroman i izvanredno blistav. Stajao je ispred tebe, a izgled mu je bio zastrašujući.
027	DAN	002	032	Glava kipa je bila od čistog zlata, prsa i ruke od srebra, trbuh i bedra od bronze,
027	DAN	002	033	noge od gvožđa, a stopala delom od gvožđa, delom od gline.
027	DAN	002	034	Dok si ti gledao, odvalio se jedan kamen, ali ne ljudskim rukama, udario kip u stopala od gvožđa i gline i razbio ih.
027	DAN	002	035	Istog časa su se smrvili i gvožđe i glina, bronza, srebro i zlato. Postali su kao pleva na gumnu u leto; dunuo je vetar i sve ih odneo bez traga. A kamen koji je udario u kip postao je velika planina, koja je ispunila svu zemlju.
027	DAN	002	036	To je san. Sada ćemo saopštiti caru njegovo tumačenje.
027	DAN	002	037	Ti si, care, car nad carevima, kome je Bog nebeski dao carstvo, silu, moć i slavu.
027	DAN	002	038	U tvoje ruke je predao ljude, svuda gde žive, zveri poljske i ptice nebeske, i učinio te vladarem nad svima njima. Ti si ta glava od zlata.
027	DAN	002	039	Posle tebe će nastati drugo carstvo, manje od tvog, pa treće carstvo, od bronze, koje će vladati nad svom zemljom.
027	DAN	002	040	Četvrto carstvo će biti čvrsto kao gvožđe, kao gvožđe koje sve lomi i mrvi. Kao što gvožđe sve satire, tako će ono razbiti i satrti sva ta carstva.
027	DAN	002	041	To što si video da su stopala i prsti delom od gline, a delom od gvožđa, znači da će se to carstvo podeliti. Ipak, u njemu će ostati nešto od čvrstine gvožđa, jer si video gvožđe pomešano sa glinom.
027	DAN	002	042	A to što su prsti na stopalima delom od gvožđa, a delom od gline, znači da će carstvo biti delom jako, delom krhko.
027	DAN	002	043	Video si i da je gvožđe pomešano sa običnom glinom. To znači da će se mešati sa semenom drugih naroda, ali da se neće održati zajedno, kao što se ni gvožđe ne može pomešati s glinom.
027	DAN	002	044	U vreme tih careva Bog nebeski će uspostaviti carstvo, koje nikada neće biti uništeno, niti će se to carstvo ostaviti drugom narodu. Ono će razbiti i okončati sva ona carstva, a sâmo će ostati doveka,
027	DAN	002	045	baš kao što si video da se odvalio kamen, ali ne ljudskom rukom, i smrvio gvožđe, bronzu, glinu, srebro i zlato. Veliki Bog je obznanio caru šta će se dogoditi kasnije. San je istinit, a tumačenje mu je pouzdano.“
027	DAN	002	046	Tada car Navuhodonosor pade ničice, pokloni se Danilu i naredi da mu se prinesu žitna žrtva i kad.
027	DAN	002	047	Car reče Danilu: „Tvoj Bog je, zaista, Bog nad bogovima, gospodar carevima i Otkrivatelj tajni, kad si mogao da otkriješ ovu tajnu.“
027	DAN	002	048	Car je uzvisio Danila, i dao mu mnogo velikih darova. Postavio ga je za upravitelja sve vavilonske oblasti i glavara svih vavilonskih mudraca.
027	DAN	002	049	No, Danilo je zamolio cara da poslove vavilonske oblasti poveri Sedrahu, Misahu i Avdenagu. Sâm Danilo je ostao na carevom dvoru.
027	DAN	003	001	Car Navuhodonosor je napravio zlatni kip, visine šezdeset lakata, i širine šest lakata. Postavio ga je u dolini Duri, u vavilonskoj pokrajini.
027	DAN	003	002	Tada je car Navuhodonosor poslao da se saberu satrapi, namesnici, upravitelji, savetnici, rizničari, sudije, pravnici i svi pokrajinski namesnici, da dođu na posvećenje kipa, koji je podigao car Navuhodonosor.
027	DAN	003	003	Kad su se satrapi, namesnici, upravitelji, savetnici, rizničari, sudije, pravnici i svi pokrajinski namesnici sabrali na posvećenje kipa, koji je podigao car Navuhodonosor, stali su ispred kipa koji je on postavio.
027	DAN	003	004	Tada glasnik objavi glasno: „Narodi, plemena i jezici, naređuje vam se,
027	DAN	003	005	da kad začujete glas roga, frule, kitare, lire, gajdi, i svih ostalih svirala, padnete i poklonite se zlatnom kipu, koji je podigao car Navuhodonosor.
027	DAN	003	006	Ko ne padne i ne pokloni se, istog će trena biti bačen u užarenu peć.“
027	DAN	003	007	Čim je sav narod začuo glas roga, frule, kitare, lire, gajdi, i svih ostalih svirala, svi su narodi, plemena i jezici pali i poklonili se kipu koji je podigao car Navuhodonosor.
027	DAN	003	008	U taj čas pristupe neki Haldejci i optuže Judejce.
027	DAN	003	009	Rekli su caru Navuhodonosoru: „O, care, da si živ doveka!
027	DAN	003	010	Ti si, care, izdao naredbu da svaki čovek koji začuje glas roga, frule, kitare, lire, gajdi, i svih ostalih svirala, padne i pokloni se zlatnom liku.
027	DAN	003	011	A ko ne padne i ne pokloni se, da bude bačen u užarenu peć.
027	DAN	003	012	Ali ima tu nekih Judejaca kojima si poverio upravu vavilonske oblasti: Sedrah, Misah i Avdenago. Oni ne mare za tebe, o, care; oni ne služe tvom bogu i ne klanjaju se zlatnom kipu, koji si podigao.“
027	DAN	003	013	Tada je Navuhodonosor, kipteći od gneva, naredio da dovedu Sedraha, Misaha i Avdenaga. Kad su ove ljude doveli pred cara,
027	DAN	003	014	Navuhodonosor im reče: „Da li je to istina Sedraše, Misaše i Avdenago, da ne služite mojim bogovima i ne klanjate se zlatnom kipu koji sam podigao?
027	DAN	003	015	Jeste li spremni da padnete ničice i poklonite se kipu koji sam napravio kad začujete glas roga, frule, kitare, lire, gajdi, i svih ostalih svirala? Ako se ne poklonite, bićete istog časa bačeni u užarenu peć.“
027	DAN	003	016	Sedrah, Misah i Avdenago odgovoriše caru Navuhodonosoru: „Nije potrebno da ti odgovorimo na to.
027	DAN	003	017	Ako već tako mora da bude, naš Bog kome služimo, koji može da nas izbavi iz užarene peći, izbaviće nas iz tvoje ruke.
027	DAN	003	018	Ali ako to i ne učini, znaj, care, da nećemo služiti tvojim bogovima, niti ćemo se pokloniti kipu koji si podigao.“
027	DAN	003	019	Tada se Navuhodonosor toliko razbesneo na Sedraha, Misaha i Avdenaga, da mu se lice izobličilo. Onda je zapovedio da se peć ugreje sedam puta jače nego što se običavalo,
027	DAN	003	020	i naredio jakim ljudima iz svoje vojske da svežu Sedraha, Misaha i Avdenaga, i da ih bace u užarenu peć.
027	DAN	003	021	Tako su ih svezali, pa su ih u njihovim plaštevima, odorama, kapama i ostaloj odeći bacili usred užarene peći.
027	DAN	003	022	Pošto je careva zapovest bila hitna, a peć suviše užarena, plamen je ubio ljude koji su nosili Sedraha, Misaha i Avdenaga.
027	DAN	003	023	Tako ova tri čoveka, Sedrah, Misah i Avdenago svezani padnu usred užarene peći.
027	DAN	003	024	Tada se car Navuhodonosor prepao, pa je brzo ustao. Rekao je svojim savetnicima: „Nismo li bacili tri svezana čoveka u užarenu peć?“Oni odgovoriše: „Tako je, care.“
027	DAN	003	025	On odgovori: „A ja, evo, vidim četiri čoveka kako hodaju u ognju, a nisu ni vezani ni ozleđeni; četvrti izgleda kao sin bogova.“
027	DAN	003	026	Tada Navuhodonosor priđe vratima užarene peći i viknu: „Sedraše, Misaše i Avdenago, sluge Boga Svevišnjega, izađite i dođite ovamo!“Sedrah, Misah i Avdenago izađu iz užarene peći.
027	DAN	003	027	Zatim su se okupili satrapi, namesnici, upravitelji i carevi savetnici da pogledaju ove ljude kojima oganj nije naudio; kosa na glavi im nije bila oprljena, plaštevi im nisu nagoreli, a nije se osetio ni miris ognja na njima.
027	DAN	003	028	Tada Navuhodonosor reče: „Neka je blagosloven Bog Sedrahov, Misahov i Avdenagov, koji je poslao svog anđela da izbavi svoje sluge! Oni su se pouzdali u njega, te nisu poslušali carevu naredbu, već su radije stavili svoj život na kocku, da ne bi služili i klanjali se ni jednom drugom bogu osim svome Bogu.
027	DAN	003	029	Stoga izdajem naredbu, o narodi, plemena i jezici: svako ko vređa Sedrahovog, Misahovog i Avdenagovog Boga, biće rastrgnut na delove, a kuća će mu ležati u ruševinama, jer nema nikakvog boga koji tako može da izbavi!“
027	DAN	003	030	Tada je car unapredio Sedraha, Misaha i Avdenaga u vavilonskoj oblasti.
027	DAN	004	001	Car Navuhodonosor svim narodima, plemenima i jezicima, koji žive po svoj zemlji: Neka se umnoži vaše blagostanje!
027	DAN	004	002	Čini mi zadovoljstvo da vam kažem o znacima i čudima, koje je Bog Svevišnji učinio za mene.
027	DAN	004	003	Kako li su veliki njegovi znaci!
027	DAN	004	004	Ja, Navuhodonosor, živeo sam spokojno u svom domu, cvetajući u svom dvoru.
027	DAN	004	005	A onda sam usnio san koji me je preplašio. Dok sam bio na svojoj postelji, glavom su mi prolazile slike i viđenja koja su me uznemirila.
027	DAN	004	006	Zato sam izdao zapovest da se dovedu svi vavilonski mudraci i da mi saopšte tumačenje sna.
027	DAN	004	007	Kada su došli čarobnjaci, gatari, Haldejci i zvezdoznanci, ispričao sam im svoj san, ali nisu mogli da kažu njegovo tumačenje.
027	DAN	004	008	Na kraju je pred mene došao Danilo, u kome su duhovi svetih bogova. (Njemu je ime i Valtazar, prema imenu moga boga.) Tada sam mu ispričao svoj san, govoreći:
027	DAN	004	009	„Valtazare, glavaru čarobnjaka, znam da su u tebi duhovi svetih bogova, i da ti nijedna tajna ne zadaje muku. Evo viđenja koje sam imao, a ti mi reci šta je njegovo značenje.
027	DAN	004	010	U viđenjima koja su mi na postelji prolazila glavom, video sam jedno drvo nasred zemlje; bilo je veoma visoko.
027	DAN	004	011	Drvo je poraslo i postalo moćno. Visinom je dopiralo do neba, tako da se videlo sa svih krajeva zemlje.
027	DAN	004	012	Lišće mu je bilo predivno, a rod obilan. Na njemu je bilo hrane za sve. Pod njim su poljske zveri nalazile hlad, a na njegovim granama su živele ptice nebeske; sva su se stvorenja hranila od njega.
027	DAN	004	013	Dok sam gledao viđenja koja su mi na postelji prolazila glavom, gle, s neba siđe sveti stražar.
027	DAN	004	014	On snažno povika i reče ovako:’Posecite drvo, okrešite mu grane, pokidajte mu lišće i pobacajte mu rod; neka se razbeže zveri ispod njega i ptice sa njegovih grana.
027	DAN	004	015	Ipak, ostavite mu u zemlji panj s korenom, okovan obručem od gvožđa i bronze, u poljskoj travi. Neka ga kvasi rosa nebeska i neka sa zverima deli travu zemaljsku.
027	DAN	004	016	Neka mu se ljudsko srce promeni u srce životinjsko, i neka sedam vremena pređu preko njega.
027	DAN	004	017	To je presuda koju su stražari odredili, zapovest koju su izrekli sveti, da bi svi živi znali da Svevišnji vlada nad ljudskim carstvom. On ga daje kome hoće, i postavlja nad njim najnižeg od ljudi.’
027	DAN	004	018	To je san koji sam sanjao ja, car Navuhodonosor, a ti mi ga, Valtazare, rastumači, pošto nijedan od mudraca u mom carstvu nije mogao da mi obznani njegovo tumačenje. Ipak, ti to možeš, jer je duh svetih bogova u tebi.“
027	DAN	004	019	Na to se Danilo, koji se još zove i „Valtazar“, na trenutak smeo; misli su ga uznemirile. Car mu reče: „Valtazare, ne daj da te uznemiri san i njegovo značenje.“Valtazar odgovori: „Gospodaru moj, neka taj san bude za tvoje mrzitelje, i njegovo značenje za tvoje neprijatelje!
027	DAN	004	020	Ti si video drvo koje je toliko poraslo i postalo silno, da je visinom doseglo do neba, pa ga je cela zemlja mogla videti.
027	DAN	004	021	Lišće mu je bilo predivno, a urod obilan, te je bilo hrane za sve. Pod njim su poljske zveri nalazile hlad, a ptice nebeske živele u njegovim granama.
027	DAN	004	022	Ti si, care, to drvo, jer si postao veliki i silan! Veličina ti je porasla i dosegla do neba, a tvoja vladavina do kraja zemlje.
027	DAN	004	023	Car je video i svetog stražara, koji je sišao sa neba i rekao:’Posecite drvo i uništite ga, ali mu ostavite u zemlji panj s korenom, okovanog obručem od gvožđa i bronze, u poljskoj travi. Neka ga kvasi rosa nebeska i neka sa zverima deli travu zemaljsku, dok preko njega ne prođe sedam vremena.’
027	DAN	004	024	Ovo je tumačenje, o, care: to je odluka Svevišnjega, koja će se izvršiti na mom gospodaru, caru.
027	DAN	004	025	Prognaće te iz ljudskog društva, i boravište će ti biti među poljskim zverinjem. Hranićeš se travom kao goveda, kvasiće te rosa nebeska, i sedam će vremena preći preko tebe, dok ne spoznaš da Svevišnji vlada nad ljudskim carstvom, i da ga daje kome hoće.
027	DAN	004	026	A to što su zapovedili da se ostavi panj s korenjem, znači da će ti se carstvo vratiti kad spoznaš da Nebesa vladaju.
027	DAN	004	027	Zato, o, care, neka ti moj savet bude ugodan: reši se svojih greha čineći pravdu, i svojih bezakonja milošću prema siromasima, da bi se produžilo tvoje blagostanje.“
027	DAN	004	028	Sve se to dogodilo Navuhodonosoru.
027	DAN	004	029	Nakon dvanaest meseci, dok je šetao po krovu carskog dvora u Vavilonu,
027	DAN	004	030	car reče: „Nije li ovo veliki Vavilon, koji sam podigao svojom silnom moći sebi za carsku prestonicu, na slavu svoga veličanstva?“
027	DAN	004	031	Reči su još bile na carevim usnama kad je sišao glas s neba, govoreći: „Odlučeno je za tebe, care Navuhodonosore: oduzima ti se carstvo.
027	DAN	004	032	Prognaće te iz ljudskog društva, i boravište će ti biti među poljskim zverinjem. Hranićeš se travom kao goveda, i sedam će vremena preći preko tebe, dok ne uvidiš da Svevišnji vlada nad ljudskim carstvom, i da ga daje kome hoće.“
027	DAN	004	033	Odluka je odmah sprovedena. Navuhodonosor je bio prognan iz ljudskog društva, jeo je travu, kvasila ga je rosa nebeska, kosa mu je narasla kao orlovsko perje, a nokti kao ptičje kandže.
027	DAN	004	034	Kada se to vreme navršilo, ja, Navuhodonosor, podigao sam svoje oči prema nebu i razum mi se vratio. Tada sam blagoslovio Svevišnjeg, slaveći i veličajući onoga koji živi zauvek.
027	DAN	004	035	Svi stanovnici zemlje
027	DAN	004	036	Istog časa mi se vratio razum, a uz moju carsku čast vratila mi se i slava i sjaj. Tada su me potražili moji savetnici i velikaši, pa mi je bilo vraćeno carstvo. Uz to sam postao još moćniji.
027	DAN	004	037	Sada ja, Navuhodonosor, slavim i uzvisujem nebeskog cara, čija su sva dela istina, a putevi pravda; on je onaj koji može da ponizi one koji hode oholo.
027	DAN	005	001	Car Valtasar je priredio gozbu za svojih hiljadu velikaša, pa je pred njima pio vino.
027	DAN	005	002	Kada ga je vino omamilo, Valtasar je naredio da se donesu zlatne i srebrne posude, koje je njegov otac Navuhodonosor doneo iz Doma u Jerusalimu, da car, njegovi velikaši, njegove žene i inoče piju iz njih.
027	DAN	005	003	Kada su doneli zlatne posude koje su bile odnesene iz Božijeg Doma u Jerusalimu, iz njih su pili car, njegovi velikaši, njegove žene i inoče.
027	DAN	005	004	Pili su vino iz njih i proslavljali svoje bogove od zlata i srebra, bronze i gvožđa, drveta i kamena.
027	DAN	005	005	Tog časa su se pojavili prsti ljudske ruke pišući po okrečenom zidu carskog dvora nasuprot svećnjaka. Car je video dlan ljudske ruke kako piše.
027	DAN	005	006	Car je prebledeo uznemiren mislima. Oduzele su mu se noge u kukovima, a kolena počela da mu klecaju.
027	DAN	005	007	Car pozva čarobnjake, Haldejce i gatare, pa reče vavilonskim mudracima: „Čovek koji pročita ovo pismo i protumači mi ga biće obučen u skerlet, nosiće zlatan lanac oko vrata, i vladaće kao treći u carstvu.“
027	DAN	005	008	Pristupili su svi mudraci, ali niko nije mogao da ga pročita ili da iznese caru njegovo tumačenje.
027	DAN	005	009	Car se tada veoma uznemirio, pa je još više prebledeo. Njegovi velikaši su bili zbunjeni.
027	DAN	005	010	Kad je carica čula reči cara i velikaša, došla je u gozbenu dvoranu i rekla: „Živ bio, care, doveka! Neka te misli ne uznemiravaju i neka ti lice ne bledi!
027	DAN	005	011	Postoji čovek u tvom carstvu u kome je duh svetih bogova. U vreme tvoga oca u njemu se našlo prosvetljenje, razum i mudrost, koja je kao mudrost bogova. Tvoj otac, car Navuhodonosor, postavio ga je za upravitelja nad čarobnjacima, gatarima, Haldejcima i zvezdoznancima.
027	DAN	005	012	I pošto se u Danilu, koga je car nazvao Valtazarom, našao izuzetan duh, znanje, razum da tumači snove, da rešava zagonetke i da razjašnjava teške stvari, ti ga pozovi, a on će ti izložiti tumačenje pisma.“
027	DAN	005	013	Tada su Danila doveli pred cara, i car mu reče: „Da li si ti Danilo, jedan od Judinih izgnanika, koje je moj otac, car, doveo iz Jude?
027	DAN	005	014	Čuo sam da je u tebi duh bogova, i da se u tebi našlo prosvetljenje, razum i izuzetna mudrost.
027	DAN	005	015	Doveli su mi mudrace i gatare da mi pročitaju ovo pismo i da mi saopšte njegovo tumačenje, ali oni nisu u stanju da mi izlože njegovo tumačenje.
027	DAN	005	016	Čuo sam da si u stanju da tumačiš i rešavaš teške stvari. Ako možeš da pročitaš ovo pismo i saopštiš mi njegovo tumačenje, bićeš odeven u skerlet, oko vrata će ti biti stavljen zlatni lanac, i vladaćeš kao treći u carstvu.“
027	DAN	005	017	Tada Danilo odgovori caru: „Svoje darove zadrži za sebe, i svoje nagrade daj drugom. Ja ću caru pročitati pismo i saopštiti mu njegovo tumačenje.
027	DAN	005	018	O, care, Svevišnji Bog je dao tvome ocu Navuhodonosoru carstvo, veličinu, veličanstvo i slavu.
027	DAN	005	019	Od veličine koje mu je dao, drhtali su i strahovali svi narodi, plemena i jezici; ubijao je koga je hteo i ostavljao u životu koga je hteo, uzvisivao je koga je hteo i ponižavao koga je hteo.
027	DAN	005	020	Ali kada mu se srce uzoholilo, a duh mu okoreo od ponosa, bio je skinut sa svog carskog prestola i slava mu je bila oduzeta.
027	DAN	005	021	Bio je proteran iz ljudskog društva, a um mu je postao kao životinjski, pa mu je boravište bilo sa divljim magarcima. Jeo je travu kao goveda, rosa nebeska mu je kvasila telo, dok nije spoznao da Bog Svevišnji vlada nad ljudskim carstvom, i nad njim postavlja koga hoće.
027	DAN	005	022	A ti, Valtasare, sine njegov, nisi ponizio svoje srce iako si znao sve ovo,
027	DAN	005	023	nego si se digao protiv Gospoda nebeskog. Ti si doneo sudove iz njegovog Doma, pa ste ti, tvoji velikaši, tvoje žene i inoče, pili vino iz njih, i slavili svoje bogove od srebra i zlata, bronze i gvožđa, drveta i kamena, koji niti vide, niti čuju, niti razumeju, a nisi dao slavu Bogu koji u svojoj ruci drži tvoju dušu i sve tvoje puteve.
027	DAN	005	024	Zato je poslao ruku koja je napisala ovaj natpis.
027	DAN	005	025	Ovo je natpis koji je napisan: mene, mene, tekel, farsin.
027	DAN	005	026	Ovo je značenje poruke:
027	DAN	005	027	Tekel – bio si izmeren na vagi, i našlo se da si prelagan;
027	DAN	005	028	Farsin – podeljeno je tvoje carstvo i dano Međanima i Persijancima.“
027	DAN	005	029	Tada su, na Valtasarovu zapovest, Danila obukli u skerlet, oko vrata mu stavili zlatni lanac, i proglasili da će vladati kao treći u carstvu.
027	DAN	005	030	Te iste noći je Valtasar, haldejski car, bio ubijen.
027	DAN	005	031	Carstvo je preuzeo Darije, Međanin. Bilo mu je oko šezdeset dve godine.
027	DAN	006	001	Dariju se svidelo da postavi nad carstvom stotinu dvadeset satrapa, da budu po celom carstvu,
027	DAN	006	002	a nad njima tri načelnika, među kojima je bio i Danilo. Njima su satrapi polagali račun da car ne bi bio na gubitku.
027	DAN	006	003	Taj Danilo je svojim izuzetnim duhom nadmašivao načelnike i satrape, pa je car mislio da ga postavi nad celim carstvom.
027	DAN	006	004	Tada su načelnici i satrapi gledali da nađu neku zamerku Danilovoj upravi nad carstvom, ali nisu mogli da mu nađu ni zamerku ni grešku, jer je bio pouzdan. Tako nisu mogli da pronađu na njemu ni nemara ni greške.
027	DAN	006	005	Tada su ti ljudi rekli: „Nećemo naći na Danilu nikakvu zamerku, osim ako ne nađemo nešto protiv njega u vezi sa zakonom njegovog Boga.“
027	DAN	006	006	Tako su se ti načelnici i satrapi sjatili pred carem i rekli mu: „O, care Darije, živ bio doveka!
027	DAN	006	007	Dogovorili su se svi načelnici carstva, upravitelji, satrapi, savetnici i namesnici, da car izda naredbu i zabranu: svako ko uputi molbu nekom bogu ili čoveku u roku od trideset dana osim tebi, care, neka bude bačen u lavlju jamu.
027	DAN	006	008	Sada, care, izdaj zabranu i potpiši je, pošto se tako, po neopozivom zakonu Međana i Persijanaca, ne može promeniti.“
027	DAN	006	009	Tako je car Darije potpisao pismo sa zabranom.
027	DAN	006	010	Kad je Danilo čuo da je naredba bila napisana, otišao je svojoj kući, gde su prozori njegove gornje sobe bili otvoreni prema Jerusalimu. Tu se on tri puta dnevno spuštao na kolena, moleći i hvaleći Boga, kao što je uvek radio.
027	DAN	006	011	Tada su ti ljudi banuli i zatekli Danila kako se moli i priziva svog Boga.
027	DAN	006	012	Zatim su pristupili caru i spomenuli mu carsku zabranu: „O, care, zar nisi potpisao zabranu prema kojoj će svako ko uputi molbu nekom bogu ili čoveku u roku od trideset dana, osim tebi, biti bačen u lavlju jamu?“Car odgovori: „Zapovest ostaje na snazi prema zakonu Međana i Persijanaca, te se ne može opozvati.“
027	DAN	006	013	Oni odgovore caru: „Danilo, jedan od izgnanika iz Jude, ne mari za tebe, o, care, ni za tvoju zabranu koju si potpisao; on se tri puta dnevno moli svome Bogu.“
027	DAN	006	014	Kad je car to čuo, veoma se uznemirio. Bio je rešen da spase Danila, pa je sve do zalaska sunca svim silama nastojao da ga izbavi.
027	DAN	006	015	Ali oni ljudi navališe na cara, govoreći: „Znaj, care, da se prema zakonu Međana i Persijanaca, nijedna zabrana ili naredba koju car izda, ne može promeniti.“
027	DAN	006	016	Tada je car naredio da dovedu Danila i da ga bace u lavlju jamu. Car reče Danilu: „Neka te izbavi Bog tvoj kome neprestano služiš.“
027	DAN	006	017	Zatim su doneli kamen i stavili ga na otvor jame, a car ga je zapečatio svojim pečatnim prstenom i pečatnim prstenom svojih velikaša, da se ništa za Danila ne bi moglo promeniti.
027	DAN	006	018	Car se vratio u svoj dvor. Noć je proveo bez jela, i nije dao da mu dovedu suložnice. San mu nije dolazio na oči.
027	DAN	006	019	U sam osvit zore, car ustane i užurbano ode do lavlje jame.
027	DAN	006	020	Kad je prišao jami, pozvao je Danila žalosnim glasom. Car reče Danilu: „Danilo, slugo Boga živoga, da li je Bog, kome neprestano služiš, mogao da te izbavi od lavova?“
027	DAN	006	021	Danilo odgovori: „O, care, živ bio doveka!
027	DAN	006	022	Moj Bog je poslao svog anđela, koji je zatvorio čeljusti lavovima, te mi nisu naudili, zato što sam se našao nevinim pred njim. Ni tebi, care, nisam ništa skrivio.“
027	DAN	006	023	Car se zbog toga veoma obradovao, pa je naredio da izvuku Danila iz jame. Kad su izvukli Danila iz jame, nije se na njemu našla nijedna rana, jer se pouzdao u Boga.
027	DAN	006	024	Tada je car naredio da dovedu one ljude što su zlonamerno optužili Danila, i bace ih u lavlju jamu, zajedno sa njihovim ženama i njihovom decom. I još nisu ni došli na dno jame, kad su ih lavovi zgrabili i smrskali im sve kosti.
027	DAN	006	025	Zatim je car Darije napisao pismo svim narodima, plemenima i jezicima, koji žive po svoj zemlji: „Neka vam se umnoži blagostanje!
027	DAN	006	026	Izdajem naredbu: neka se svi ljudi po svim oblastima moga carstva boje i drhću pred Danilovim Bogom.
027	DAN	006	027	On izbavlja i oslobađa,
027	DAN	006	028	Danilo je napredovao tokom vladavine Darija i vladavine Kira Persijanca.
027	DAN	007	001	Prve godine Valtasara, cara Vavilona, Danilo je usnio san: viđenja su mu prolazila glavom dok je bio na svojoj postelji. Posle je zabeležio san, dajući sažet izveštaj.
027	DAN	007	002	Danilo reče: „U viđenju koje sam imao noću, video sam četiri nebeska vetra kako dižu buru na velikom moru.
027	DAN	007	003	Iz mora su izašle četiri ogromne zveri; svaka je bila drugačija.
027	DAN	007	004	Prva je bila kao lav, i imala je orlova krila. Dok sam gledao, krila joj se iščupaše, pa je bila podignuta sa zemlje i postavljena na noge kao čovek, a dano joj je i ljudsko srce.
027	DAN	007	005	Zatim sam video drugu zver, sličnu medvedu, koja je bila uspravljena na jednu stranu. Držala je tri rebra u čeljustima, među zubima. Bilo joj je rečeno:’Ustani i nažderi se mesa!’
027	DAN	007	006	Zatim sam pogledao, a ono, treća zver slična leopardu. Na leđima joj četiri ptičja krila. Imala je četiri glave i dana joj je vlast.
027	DAN	007	007	Među noćnim viđenjima video sam sledeće viđenje: četvrta zver, strašna, užasna i izuzetno moćna. Imala je ogromne zube od gvožđa; proždirala je i drobila, a što je ostalo, to je izgazila nogama. Bila je drugačija od svih drugih zveri pre nje; imala je i deset rogova.
027	DAN	007	008	Dok sam tako posmatrao, izrastao je jedan mali rog među njima, a prva tri roga su bila iščupana pred njim. I gle, na rogu su bile oči, kao ljudske oči, i usta koja su oholo govorila.
027	DAN	007	009	Gledao sam sve dok se nisu postavili prestoli, i onaj od iskona sede na svoje mesto. Odeća mu je bila bela kao sneg, a kosa kao čista vuna. Presto su mu bili ognjeni plamenovi, a točkovi užareni oganj.
027	DAN	007	010	Ognjena reka je izvirala i tekla pred njim. Hiljadu hiljada mu je služilo, i deset hiljada puta deset hiljada je stajalo pred njim. Sud je zaseo, knjige su se otvorile.
027	DAN	007	011	Dok sam gledao, video sam da je zbog oholih reči, koje je rog govorio, zver bila ubijena, i da joj je telo izručeno užarenom ognju.
027	DAN	007	012	Ostalim zverima je bila oduzeta vlast, ali im je život bio produžen za jedno vreme i doba.
027	DAN	007	013	Gledao sam u noćnim viđenjima, i gle, neko kao sin čovečiji dolazi na oblacima nebeskim. On dođe do onoga od iskona, i dovedu ga k njemu.
027	DAN	007	014	Njemu je bila dana vlast, slava i carstvo, da mu služe svi narodi, plemena i jezici. Njegova vlast je večna vlast, koja nikada neće proći, i njegovo carstvo nikada neće propasti.
027	DAN	007	015	A u meni, Danilu, uznemirio se duh, i strava me je obuzela zbog viđenja koja su mi prolazila glavom.
027	DAN	007	016	Pristupio sam jednome od onih što su stajali i upitao ga o svemu ovome. On mi je odgovorio i izneo mi tumačenje ovih stvari.
027	DAN	007	017	’Četiri ogromne zveri su četiri cara koji će se pojaviti u zemlji.
027	DAN	007	018	No, carstvo će primiti sveti Svevišnjega i posedovati ga zauvek, u veke vekova.’
027	DAN	007	019	Tada sam poželeo da saznam tačno značenje četvrte zveri, koja je bila drugačija od svih ostalih zveri, ona strašna, sa gvozdenim zubima i bronzanim kandžama, što je proždirala, drobila, i nogama gazila što je ostalo;
027	DAN	007	020	kao i deset rogova na njenoj glavi, i onaj rog što je iznikao tamo gde su prva tri roga otpala – rog koji je na sebi imao oči i usta koja su oholo govorila, i koji je izgledom bio veći od drugih rogova.
027	DAN	007	021	Gledao sam kako je taj rog vodio rat protiv svetih i nadvladavao ih,
027	DAN	007	022	dok nije došao onaj od iskona i doneo presudu u korist svetaca Svevišnjega, da je došlo vreme da sveti dobiju carstvo u posed.
027	DAN	007	023	Ovako mi je rekao:’Četvrta zver biće četvrto carstvo na zemlji, koje će se razlikovati od svih drugih carstava. Ono će progutati sav svet, pregaziti ga i smrviti.
027	DAN	007	024	A deset rogova, to su deset careva koji će nastati iz tog carstva. Posle njih će se pojaviti jedan car, drugačiji od prethodnih, i pokoriti tri cara.
027	DAN	007	025	On će vređati Svevišnjega i mučiti svete Svevišnjega. Smišljaće kako da promeni doba i zakon; a oni će biti predani u njegove ruke na jedno vreme, dva vremena i polovinu vremena.
027	DAN	007	026	Tada će zasesti sud, oduzeti mu vlast, i biće uništen i potpuno zatrt.
027	DAN	007	027	Tada će se vladavina, vlast i veličina svih carstava pod nebom dati narodu svetaca Svevišnjeg. Njegovo carstvo je večno carstvo, i svaka će mu vlast služiti i slušati ga.’
027	DAN	007	028	Ovim se poruka završava: ja, Danilo, veoma sam se uznemirio u svojim mislima, lice mi je prebledelo, ali sam stvar sačuvao u svom srcu.“
027	DAN	008	001	U trećoj godini vladavine cara Valtasara, meni, Danilu, ukazalo se viđenje nakon onoga koje mi se ukazalo na početku.
027	DAN	008	002	Gledao sam u viđenju, i dok sam gledao, našao sam se u tvrđavi Susanu, u pokrajini Elamu. U viđenju sam video da sam kraj reke Ulaj.
027	DAN	008	003	I kako sam podigao oči, ugledao sam jednog ovna sa dva roga kako stoji pred rekom. Oba roga su bila dugačka, ali jedan rog je bio duži od drugog. Taj duži je narastao kasnije.
027	DAN	008	004	Video sam da ovan bode na zapad, sever i jug. Nijedna životinja nije mogla da mu se odupre, i ništa nije moglo da se izbavi od njega. Radio je šta je hteo, osilio se.
027	DAN	008	005	Dok sam razmišljao o tome, dođe jarac sa zapada i pređe preko sve zemlje, a da nije dotakao tlo. Jarac je imao veliki rog između očiju.
027	DAN	008	006	Dođe on do ovna sa dva roga, koga sam video gde stoji pred rekom, i zaleti se na njega silinom svoga gneva.
027	DAN	008	007	Video sam kako je stigao do ovna, pa ga je razjaren udario i slomio mu oba njegova roga, a u ovnu nije ostalo snage da mu se odupre. Onda ga je bacio na zemlju i izgazio ga; i nije bilo nikoga da izbavi ovna.
027	DAN	008	008	Jarac se veoma osilio, ali kada je bio na vrhuncu snage, slomio mu se onaj veliki rog; na njegovo mesto su izrasla četiri velika roga prema četiri nebeska vetra.
027	DAN	008	009	Iz jednog od ovih, iz malog, je izrastao jedan rog koji je veoma narastao prema jugu, istoku i prema Divnoj zemlji.
027	DAN	008	010	Narastao je sve do vojske nebeske, pa je oborio na zemlju neke od vojske i neke od zvezda, i izgazio ih.
027	DAN	008	011	Narastao je do samog kneza vojske, oduzeo mu svakodnevnu žrtvu i ponizio mesto njegovog Svetilišta.
027	DAN	008	012	Osim dnevne žrtve, u pobuni će mu biti predata i vojska. Istinu je bacio na zemlju, i što god je radio pošlo mu je za rukom.
027	DAN	008	013	Zatim sam čuo jednog sveca kako govori. Tada je drugi svetac rekao onome što je govorio: „Dokle će trajati viđenje o svakodnevnoj žrtvi, o pobuni koja pustoši, i o dopuštenju da se gazi Svetinja i nebeska vojska?“
027	DAN	008	014	On mi reče: „Dok ne prođe dve hiljade tri stotine večeri i jutara. Tada će se Svetinja obnoviti.“
027	DAN	008	015	Dok sam ja, Danilo, gledao viđenje i trudio se da ga shvatim, ispred mene stade neko ko je izgledom bio kao čovek.
027	DAN	008	016	Tada sam začuo ljudski glas iz Ulaja, kako poziva: „Gavrilo, razjasni mu ovo viđenje.“
027	DAN	008	017	On je došao do mesta gde sam stajao, ali kad je došao, ja sam se prepao i pao na lice. On mi reče: „Razumi, sine čovečiji, da je ovo viđenje za poslednje vreme.“
027	DAN	008	018	Dok mi je govorio, svladao me je dubok san, dok sam bio s licem na zemlji. No, on me je dotakao, uspravio me gde sam stajao
027	DAN	008	019	i rekao mi: „Evo, objavljujem ti šta će se desiti na kraju gneva, jer se to odnosi na određeno vreme kraja.
027	DAN	008	020	Dvorogi ovan koga si video, to su carevi Midije i Persije.
027	DAN	008	021	Jarac je car Grčke, a veliki rog između njegovih očiju, to je prvi car.
027	DAN	008	022	Onaj rog što se slomio, pa su na njegovom mestu izrasla četiri nova roga, to su četiri carstva koja će nastati iz njegovog naroda. Ona neće imati njegovu snagu.
027	DAN	008	023	Kasnije, kada se njihova vladavina okonča, i kada odmetnicima dođe kraj, pojaviće se car oholog izraza lica, koji će biti vešt u lukavstvima.
027	DAN	008	024	Snaga će mu porasti, ali ne od njegove snage. Besprimerno će pustošiti, uspevaće u svemu što preduzme, i zatiraće silne ljude i sveti narod.
027	DAN	008	025	Svojom prepredenošću će uspešno odvoditi u zabludu, srce će mu se veoma osiliti, i mnoge će uništiti kad ne očekuju. Ustaće čak i na Kneza nad knezovima, ali će biti uništen bez ljudske sile.
027	DAN	008	026	Viđenje o večerima i jutrima koje je bilo ispričano je istinito. A ti drži viđenje u tajnosti, jer je za daleka vremena.“
027	DAN	008	027	Ja, Danilo, bio sam iscrpljen i danima sam bolovao. Zatim sam ustao i obavljao carsku službu. Viđenje me je uznemirilo, ali niko ga nije razumeo.
027	DAN	009	001	Prve godine Darija, sina Artakserksovog, od midijskog roda, koji se zacario nad carstvom Haldejaca;
027	DAN	009	002	prve, dakle, godine njegove vladavine, ja, Danilo, razumeo sam iz pisama: sedamdeset godina je broj godina, kada će se, prema reči Gospodnjoj upućenoj proroku Jeremiji, navršiti pustošenje Jerusalima.
027	DAN	009	003	Tada sam okrenuo lice prema Gospodu Bogu, tražeći ga u molitvi i preklinjanjima, uz post, kostret i pepeo.
027	DAN	009	004	Molio sam se Gospodu, mome Bogu, i ispovedao se: „O, Gospode, veliki i strašni Bože, koji čuvaš savez i milost onima koji te ljube i drže tvoje zapovesti.
027	DAN	009	005	Zgrešili smo i činili nepravdu, odmetnuli smo se i odstupili od tvojih zapovesti i odredbi.
027	DAN	009	006	Međutim, mi nismo slušali tvoje sluge, proroke, koji su govorili u tvoje ime našim carevima, knezovima i precima, i svem narodu zemlje.
027	DAN	009	007	Tebi, Gospode, pripada pravda, a nama je danas sramota na licima, nama Judejcima i stanovnicima Jerusalima, celom Izrailju, onima koji su blizu i onima koji su daleko, po svim zemljama kuda si ih isterao zbog nevere koju su počinili protiv tebe.
027	DAN	009	008	Gospode, na našim je licima sramota, na našim carevima, našim knezovima i našim precima, jer smo ti zgrešili.
027	DAN	009	009	Gospodnje je da iskaže milosrđe i praštanje, jer mi smo se odmetnuli od njega.
027	DAN	009	010	Nismo slušali glas Gospoda, Boga našega, niti smo sledili zakone koje nam je dao preko svojih slugu proroka.
027	DAN	009	011	Sav je Izrailj prestupio tvoj Zakon i odvratio se ne slušajući tvoj glas. Zato se na nas svalila kletva i prokletstvo, kao što je zapisano u Zakonu Mojsija, sluge Božijeg, jer smo mu zgrešili.
027	DAN	009	012	On je ispunio svoje reči koje je izrekao protiv nas i naših vladara koji su vladali nad nama, kada je doveo na nas veliko zlo. Nikada se pod nebom nije dogodilo ono što se dogodilo u Jerusalimu.
027	DAN	009	013	Stigla nas je sva ta nevolja, kako je zapisano u Mojsijevom Zakonu, ali mi nismo tražili smilovanje Gospoda, Boga našega: nismo se odvratili od svoje krivice i nismo se umudrili tvojom istinom.
027	DAN	009	014	A Gospod je čuvao nevolju i doveo je na nas, jer je Gospod, Bog naš, pravedan u svim svojim delima koje čini. Ipak, nismo poslušali njegov glas.
027	DAN	009	015	Sada, Gospode, Bože naš, koji si izveo svoj narod iz Egipta svojom moćnom rukom, i stekao sebi ime do ovoga dana: zgrešili smo, učinili smo što ne valja.
027	DAN	009	016	Gospode, po svojoj pravdi, odvrati svoj gnev i jarost od Jerusalima, tvoga grada, tvoje svete gore, jer zbog naših greha i krivica naših očeva, Jerusalim i tvoj narod služe za ruganje svima oko nas.
027	DAN	009	017	Stoga, Bože naš, usliši molitvu i preklinjanje svoga sluge. Neka tvoje lice obasja tvoje opustošeno Svetilište, tebe radi, Gospode!
027	DAN	009	018	Prigni svoje uho, Bože moj, i počuj! Otvori svoje oči i pogledaj našu pustoš i grad koji nosi tvoje ime! Jer, ne donosimo preklinjanja pred tebe radi svoje pravednosti, već radi velikog milosrđa tvoga.
027	DAN	009	019	Počuj, Gospode! Oprosti, Gospode! Gospode, obrati pažnju i učini! Ne oklevaj – radi sebe, Bože moj, jer tvoj grad i tvoj narod nose tvoje ime!“
027	DAN	009	020	Dok sam još govorio moleći se i ispovedajući svoje grehe i grehe svoga naroda Izrailja, i iznoseći svoju molbu pred Gospodom, Bogom svojim, za svetu goru svog Boga;
027	DAN	009	021	dok sam tako govorio u molitvi, Gavrilo, onaj čovek koga sam video u prethodnom viđenju, doleti k meni u hitrom letu, dotakne me za vreme večernjeg prinosa
027	DAN	009	022	i pouči me, govoreći: „Danilo, došao sam sad da ti dam uvid i razumevanje.
027	DAN	009	023	Kad si počeo da preklinješ, došla je reč, pa sam došao da ti je javim, jer si izabran. Stoga, razumi reč i razumi viđenje.
027	DAN	009	024	Sedamdeset’sedmica’ je određeno za narod i za sveti grad, da se okonča prestup, da se stavi tačka na greh, da se otkupi krivica i da se uvede večna pravda, kako bi se stavio pečat na viđenje i na proroštvo, radi pomazanja Svetinje nad svetinjama.
027	DAN	009	025	Znaj i razumi: od objavljivanja reči da se Jerusalim obnovi i sazida, do Pomazanika Vladara, je sedam sedmica i još šezdeset dve sedmice. I biće opet obnovljen trg i opkop, i to u vreme nevolje.
027	DAN	009	026	A posle šezdeset dve sedmice Pomazanik će biti pogubljen i ostaće bez ičega. Potom će doći vojska jednog vladara, pa će opustošiti grad i Svetinju, ali će mu kraj doći s poplavom. Rat će se voditi do kraja; pustošenje je određeno.
027	DAN	009	027	On će sklopiti čvrst savez sa mnogima za jednu sedmicu i ukinuće žrtvu i prinos u polovini sedmice. U jednom uglu Doma biće strašna gadost, dok se određena pustoš ne sruči na pustošnika.“
027	DAN	010	001	U trećoj godini Kira, cara Persije, Danilu, koji je nazvan Valtazar, bila je otkrivena poruka. Poruka je bila istinita, a odnosila se na veliki rat. On je razumeo poruku; njeno značenje mu je došlo u viđenju.
027	DAN	010	002	U te dane, ja, Danilo, bio sam u žalosti tri sedmice.
027	DAN	010	003	Nisam jeo probrana jela, meso i vino nije ulazilo na moja usta, niti sam se mazao uljem dok se nisu navršile tri sedmice.
027	DAN	010	004	Dvadeset četvrtog dana prvog meseca, stajao sam pored velike reke Tigar.
027	DAN	010	005	Kad sam podigao pogled, ugledao sam jednog čoveka obučenog u lanenu odeću. Bokovi su mu bili opasani pojasom od čistog zlata iz Ufaza.
027	DAN	010	006	Telo mu je bilo kao hrisolit, lice kao munja, a oči kao upaljena baklja. Njegove ruke i noge izgledale su kao uglačana bronza, a glas mu je bio kao buka velikog mnoštva.
027	DAN	010	007	Samo sam ja, Danilo, video viđenje; ljudi koji su bili sa mnom nisu videli viđenje. Njih je obuzeo veliki strah, pa su pobegli i sakrili se.
027	DAN	010	008	A ja sam ostao sam gledajući ovo veliko viđenje; snage je nestalo u meni, lice mi se izmenilo, izobličilo se, ostavila me snaga.
027	DAN	010	009	Tada sam začuo kako mi govori glas, i čim sam čuo njegov glas kako mi govori, pao sam licem na zemlju utonuvši u dubok san.
027	DAN	010	010	Ali ruka me je dotakla i pomogla mi da se pridignem na kolena i ruke.
027	DAN	010	011	On mi reče: „Danilo, izabrani čoveče, razmotri reči koje ti govorim. Ustani, jer sam poslan k tebi.“Kada mi je rekao ove reči, ustao sam tresući se.
027	DAN	010	012	Zatim je rekao: „Ne boj se, Danilo, jer su tvoje reči bile uslišene još prvog dana kad si odlučio da razumeš ovo i da se poniziš pred svojim Bogom; zbog tvojih reči sam i došao.
027	DAN	010	013	Međutim, knez persijske vojske mi se odupirao dvadeset jedan dan, ali mi je Mihailo, jedan od vodećih knezova, pritekao u pomoć kad sam ostao sam s persijskim carevima.
027	DAN	010	014	Došao sam, dakle, da ti razjasnim šta će zadesiti tvoj narod u poslednjim danima. Ima, naime, još jedno viđenje za te dane.“
027	DAN	010	015	Dok mi je on govorio ovo, pognuo sam lice k zemlji i zanemeo.
027	DAN	010	016	Tada mi je taj što je izgledao kao čovek dotaknuo usne, a ja sam otvorio usta i progovorio, rekavši onome koji je stajao preda mnom: „Gospodaru moj, zbog viđenja su me spopali bolovi i snaga me je ostavila.
027	DAN	010	017	Kako ja, sluga svoga gospodara, mogu sad da razgovaram sa svojim gospodarem, kad sam ostao bez snage i daha?“
027	DAN	010	018	Tada me je opet dotaknuo, okrepio me
027	DAN	010	019	i rekao: „Ne boj se, izabrani čoveče! Mir s tobom! Ohrabri se, ohrabri se!“Dok je razgovarao sa mnom, ja sam se ohrabrio i rekao: „Govori, moj gospodaru, pošto si me ohrabrio.“
027	DAN	010	020	On me upita: „Znaš li zašto sam došao k tebi? No, sada ću se vratiti da ratujem protiv kneza persijske vojske. Kad ja odem, doći će, evo, grčki knez.
027	DAN	010	021	I niko drugi mi ne pomaže protiv njih osim Mihaila, vašeg kneza. Ipak, reći ću ti što je zapisano u Knjizi istine.
027	DAN	011	001	U prvoj godini Darija Međanina, ja sam se zauzeo da ga ohrabrim i zaštitim.
027	DAN	011	002	Sada ću ti reći istinu: evo, još će tri cara nastati u Persiji, ali četvrti će biti bogatiji od svih njih. A kad stekne moć svojim bogatstvom, sve će podići na grčko carstvo.
027	DAN	011	003	Zatim će nastati moćni car koji će vladati velikim carstvom i raditi šta hoće.
027	DAN	011	004	Ali, pošto dođe na vlast, raspašće se njegovo carstvo. Ono će biti razdeljeno na četiri nebeska vetra, ali ne između njegovog potomstva. Ono neće imati istu silu kao kada je on vladao, jer će njegovo carstvo biti slomljeno i predano drugima, a ne njima.
027	DAN	011	005	Zatim će južni car postati moćan, ali će ga nadmašiti jedan od njegovih knezova, koji će vladati većim carstvom nego što je njegovo.
027	DAN	011	006	Posle nekoliko godina, oni će se sprijateljiti, pa će ćerka južnog cara doći k severnom caru da sklopi savez. Međutim, neće zadržati silu, a ni njeno potomstvo neće opstati: biće predana zajedno sa svojom pratnjom, svojim detetom i onim koji će joj pomagati u tim vremenima.
027	DAN	011	007	Ali na njegovo mesto će doći jedan od potomaka iz njene loze. On će krenuti protiv vojske, ući u tvrđavu severnog cara, boriti se s njima i svladati ih.
027	DAN	011	008	Odneće i njihove bogove, njihove livene kipove, njihove dragocene predmete od srebra i zlata, kao plen u Egipat. Nekoliko godina će ostaviti na miru severnog cara.
027	DAN	011	009	Ovaj će, zatim, napasti carstvo južnog cara, ali će se vratiti u svoju zemlju.
027	DAN	011	010	Njegovi sinovi će poći u rat; skupiće ogromnu vojsku, koja će krenuti, navaliti kao silna poplava, probiti se i nastaviti rat sve do njegovog utvrđenja.
027	DAN	011	011	Tada će se južni car razbesneti i izaći u rat protiv severnog cara, koji će podići ogromnu vojsku. Ipak, to će mnoštvo biti predano u ruke onog drugog.
027	DAN	011	012	A kad porazi to mnoštvo, južni car će se uzoholiti i pobiti hiljade i hiljade, ali neće nadvladati.
027	DAN	011	013	Naime, severni car će se vratiti i skupiti veću vojsku od prve. Onda će posle nekoliko godina doći s velikom vojskom i velikom opremom.
027	DAN	011	014	U to vreme će mnogi ustati protiv južnog cara; pobuniće se i nasilnici iz tvoga naroda da ispune viđenje, ali će pokleknuti.
027	DAN	011	015	Potom će doći severni car, podići nasipe i zauzeti utvrđeni grad. Snage juga neće odoleti; čak ni najbolji od vojske neće imati snage da se odupru.
027	DAN	011	016	A njegov protivnik će raditi šta hoće i niko neće moći da mu se odupre; on će se zaustaviti u Divnoj zemlji, a njegova ruka doneće uništenje.
027	DAN	011	017	On će biti rešen da silom zauzme sve njegovo carstvo, ali će sklopiti savez sa njim; daće mu svoju ćerku za ženu kako bi srušio carstvo. Ipak, neće uspeti; to mu se neće ostvariti.
027	DAN	011	018	Onda će se okrenuti prema ostrvima i osvojiti mnoga od njih, ali će jedan vojvoda stati na kraj sramoti koju čini, da mu vrati za njegovu sramotu.
027	DAN	011	019	Zatim će se okrenuti ka tvrđavama u svojoj zemlji, ali će posrnuti, pasti i više ga neće biti.
027	DAN	011	020	Njegovo mesto zauzeće čovek koji će poslati uterivača poreza za carsku raskoš. Ipak, propašće za nekoliko dana bez gneva i boja.
027	DAN	011	021	Na njegovo mesto će doći ništarija, kome nije namenjena carska čast. On će doći u vreme mira i spletkama se dokopati carstva.
027	DAN	011	022	Silne će vojske biti uništene pred njim. Čak će i vladar saveza biti razbijen.
027	DAN	011	023	On će prevariti i one koji sklope savez sa njim, i tako postati veoma moćan uz pomoć malog broja ljudi.
027	DAN	011	024	On će napasti najbogatije pokrajine u vreme spokojstva, i činiti ono što nisu činili ni njegovi očevi, ni očevi njegovih očeva, deleći među svojima plen, grabež i bogatstvo. Smišljaće i lukavstva protiv utvrđenja, ali samo za neko vreme.
027	DAN	011	025	Potom će, s velikom vojskom, skupiti snagu i hrabrost protiv južnog cara. Južni car će poći u rat s veoma velikom i moćnom vojskom, ali neće odoleti, jer će se kovati zavere protiv njega.
027	DAN	011	026	Uništiće ga oni što se hrane carevom hranom. Njegova će vojska biti zbrisana; mnogi će pasti pobijeni.
027	DAN	011	027	Oba cara će u srcu smišljati zlo; sedeće za istim stolom i lagati jedan drugog, ali bez uspeha, jer će do svršetka doći tek u određeno vreme.
027	DAN	011	028	[Severni car] će se vratiti u svoju zemlju s velikim bogatstvom, ali će srcem biti protiv svetog saveza. Kad tako uradi, vratiće se u svoju zemlju.
027	DAN	011	029	U određeno vreme će se vratiti i opet napasti jug, ali ovaj put neće biti kao prvi put.
027	DAN	011	030	Na njega će doći kitimski brodovi i on će se obeshrabriti. Onda će se vratiti i iskaliti svoj bes na svetom savezu. Kad to učini, vratiće se i pokazati naklonost prema onima koji su napustili sveti savez.
027	DAN	011	031	Njegove snage će ustati i oskrnaviti tvrđavu Svetilišta i ukinuti dnevnu žrtvu. Zatim će postaviti tamo strašnu gadost.
027	DAN	011	032	On će laskanjem navesti na otpadništvo prekršioce saveza, ali će narod koji poznaje svoga Boga ostati postojan i stupiti na delo.
027	DAN	011	033	Razboriti među narodom poučiće mnoge, ali će za neko vreme stradati od mača i plamena, ropstva i pljačke.
027	DAN	011	034	Dok budu stradali, primiće malu pomoć, ali mnogi će im se neiskreno pridružiti.
027	DAN	011	035	Neki od razboritih će proći kroz stradanje, da budu prekaljeni, pročišćeni i čisti, dok ne dođe vreme kraja, jer određeno vreme tek treba da dođe.
027	DAN	011	036	Car će činiti šta hoće. On će se uzoholiti i uzvisivati se više svakog boga. Govoriće pogrdno protiv Boga nad bogovima, i napredovaće dok se ne dovrši gnev, jer što je određeno, to će se ispuniti.
027	DAN	011	037	On neće mariti za bogove svojih očeva, ni za ljubimca žena; on neće mariti ni za kakvog boga, nego će sebe uzdizati.
027	DAN	011	038	Umesto njih, on će slaviti boga tvrđava, boga za koga nisu znali njegovi očevi. Slaviće ga zlatom i srebrom, dragim kamenjem i skupocenostima.
027	DAN	011	039	Uz pomoć tog stranog boga napašće najtvrđa utvrđenja i ukazaće veliku čast onima koji ga budu prihvatili. Njima će dati vlast nad mnogima, i razdeliti zemlju po određenoj ceni.
027	DAN	011	040	A u vreme kraja, južni car će ukrstiti rogove s njim, ali će se severni car oboriti na njega sa borbenim kolima i konjanicima, i s mnogim lađama. On će upasti u zemlje i proći kroz njih kao poplava.
027	DAN	011	041	Upašće i u Divnu zemlju i mnoge će zemlje pasti. Ipak, njegovoj ruci umaći će Edom, Moav i veći deo Amonaca.
027	DAN	011	042	On će posegnuti rukom na zemlje; ni Egipat mu neće uteći.
027	DAN	011	043	On će se domoći vlasti nad riznicima zlata i srebra i nad svim dragocenostima Egipta. Slediće ga Luvimani i Kušani.
027	DAN	011	044	Međutim, uznemiriće ga vesti sa istoka i sa severa, pa će s velikim gnevom otići da uništi i istrebi mnoge.
027	DAN	011	045	Zatim će razapeti šatore – carske odaje, između mora i gore Svete divote. A kad mu dođe kraj, niko mu neće pomoći.
027	DAN	012	001	U to vreme će se pojaviti Mihailo, veliki knez, branitelj tvog naroda. To će biti vreme nevolje kakve nije bilo od kad narod postoji. U to vreme će biti izbavljen tvoj narod, svako ko se nađe zapisan u Knjizi.
027	DAN	012	002	Probudiće se mnogi koji počivaju u prahu zemaljskom, jedni za večni život, a drugi za sramotu i večni prezir.
027	DAN	012	003	Tada će razboriti zasjati kao svetlost s nebeskog svoda, i oni koji mnoge vode k pravednosti, kao zvezde u veke vekova.
027	DAN	012	004	A ti, Danilo, drži u tajnosti ove reči i zapečati ovu knjigu dok ne dođe vreme kraja. Mnogi će ići s jednog kraja na drugi, i znanje će se umnožiti.“
027	DAN	012	005	Ja, Danilo, pogledao sam i video drugu dvojicu kako stoje, jedan na jednoj obali reke, a drugi na drugoj obali.
027	DAN	012	006	Tada je neko rekao čoveku obučenom u lanenu odeću, koji je bio iznad rečne vode: „Kada će doći kraj tim čudesima?“
027	DAN	012	007	Tada sam čuo čoveka obučenog u lanenu odeću, onog što je bio iznad rečne vode. On je podigao svoju desnu i levu ruku prema nebu i zakleo se onim koji živi zauvek: „Za jedno vreme, za dva vremena i pola vremena – kada se okonča slom snage svetog naroda – sve će se to završiti.“
027	DAN	012	008	Ja sam to čuo, ali nisam razumeo. Pitao sam: „Gospodaru moj, kako će se to završiti?“
027	DAN	012	009	On je odgovorio: „Idi sad, Danilo, jer su te reči tajne i zapečaćene do vremena kraja.
027	DAN	012	010	Mnogi će se očistiti, izbeliti i prekaliti, a zli će ustrajati u zlu. I nijedan od zlih neće razumeti, ali će razboriti razumeti.
027	DAN	012	011	Od časa kad se ukine dnevna žrtva i postavi se strašna gadost biće hiljadu dve stotine devedeset dana.
027	DAN	012	012	Blago onome ko istraje i dočeka hiljadu tri stotine trideset pet dana.
027	DAN	012	013	A ti, nastavi do kraja, pa ćeš se odmoriti i primiti svoj deo na kraju dana.“
#
# BOOK	028	HOS	Hosea	Knjiga proroka Osije
028	HOS	001	001	Ovo je Gospodnja reč koja je došla Osiji, Veirovom sinu, u vreme Judinih careva Ozije, Jotama, Ahaza i Jezekije, i u vreme izrailjskog cara Jerovoama, Joasovog sina.
028	HOS	001	002	Gospod je počeo da govori preko Osije. Rekao je Osiji: „Idi i oženi bludnicu s decom bluda, jer je zemlja ogrezla u bludništvu, odmetnula se od Gospoda.“
028	HOS	001	003	I on je otišao i oženio Gomeru, ćerku Divlaimovu, a ona je zatrudnela i rodila mu sina.
028	HOS	001	004	Gospod mu je rekao: „Nazovi ga Jezrael, jer ću ubrzo da kaznim Jujev dom zbog pokolja Jezraela. Okončaću carstvo doma Izrailjevog!
028	HOS	001	005	Toga dana slomiću luk Izrailjev u dolini jezraelskoj.“
028	HOS	001	006	Ona je ponovo zatrudnela i rodila ćerku. I on mu reče: „Nazovi je Lo-Ruhama, jer se više neću smilovati domu Izrailjevom i sigurno im neću oprostiti.
028	HOS	001	007	A na dom Judin ću se smilovati, spašću ih ja – Gospod, njihov Bog – neću da ih spasem lukom i mačem, bitkom, konjima i konjanicima.“
028	HOS	001	008	A kada je odojila Lo-Ruhamu zatrudnela je i rodila sina.
028	HOS	001	009	[Bog] je rekao: „Nazovi ga Lo-Ami, jer vi niste moj narod i ja nisam vaš Bog.
028	HOS	001	010	Izrailjci će biti brojni kao morski pesak bez mere i broja; a na mestu gde im se reklo:’Vi niste narod moj’, nazvaće se’sinovima živoga Boga.’
028	HOS	001	011	Sabraće se narod Jude i narod Izrailja zajedno, pa će sebi postaviti jednog glavara. I otići će iz zemlje jer će onaj dan biti veliki za Jezrael.
028	HOS	002	001	Recite svojoj braći:’Narode moj!’; i svojoj sestri:’Pomilovana!’
028	HOS	002	002	Parničite se sa majkom svojom! Sudite se, jer mi ona više nije žena, a ja muž njen nisam. Nek sa lica svoga skine svoje bludništvo i svoje preljube sa grudi svojih,
028	HOS	002	003	da je ne bih skinuo, golotinju njenu razotkrio kao na dan kada se rodila. Pretvoriću je u pustinju, pretvoriću je u zemlju suvu i ubiti žeđu.
028	HOS	002	004	I neću se smilovati na njenu decu, jer su kopilad!
028	HOS	002	005	Njihova je majka bludničila, osramotila se ona što ih je začela. Jer, rekla je:’Idem ja za svojim ljubavnicima, za onima što mi hranu i vodu daju; što mi daju vunu i lan, ulje i piće.’
028	HOS	002	006	Zato ću, evo, da pregradim njen put trnjem; zidom ću je obzidati da ne nađe svoj put.
028	HOS	002	007	I ona će juriti za svojim ljubavnicima, ali ih neće stići; tražiće ih, ali ih neće naći. Reći će:’Otići ću, vratiću se svome prvom mužu, jer mi je bilo bolje tada nego sada.’
028	HOS	002	008	Ona ne zna da sam joj ja dao žito i vino, ulje i srebro; ja sam joj umnožio zlato što ga je dala da slije Vala.
028	HOS	002	009	Zato ću sada da uzmem natrag svoje žito u vreme žetve, i svoje vino u doba berbe; skloniću svoju vunu i svoj lan, čime bi pokrila nagost njenu.
028	HOS	002	010	Razotkriću sada njenu nagost na oči njenim ljubavnicima i iz ruku mojih je niko izbaviti neće.
028	HOS	002	011	Ućutkaću sve veselje njenih sabora, njenih mladina, njenih subota i svih njenih praznika.
028	HOS	002	012	Opustošiću njenu lozu i njene smokve, za koje je rekla:’To je plata moja koju su mi dali ljubavnici moji.’ Pretvoriću sve to u šumu, da ih jedu poljske zveri.
028	HOS	002	013	Sudiću joj ja zbog dana Vala, kada im je palila tamjan; kada se nagizdala svojim prstenjem i nakitom svojim, kada je otišla za svojim ljubavnicima, a mene je zaboravila – govori Gospod.
028	HOS	002	014	Zato ću je, evo, namamiti; u pustinju odvešću je i blago joj govoriti.
028	HOS	002	015	Vratiću joj ja odande vinograde njene i dolinu Ahor kao vrata nade. Odazvaće se ona s onog mesta, kao kad je bila mlada i kao kada je dolazila iz Egipta.
028	HOS	002	016	Toga ćeš me dana – govori Gospod – zvati:’Mužu moj’, i nećeš me više zvati:’Gospodaru moj.’
028	HOS	002	017	Ukloniću imena Vala iz njenih usta da im ime više nikad ne spomene.
028	HOS	002	018	Toga ću dana za njih sačiniti savez sa poljskim zverima, sa nebeskim pticama i sa gmizavcima. Ukloniću luk, mač i bitku iz zemlje i daću im da bezbrižno leže.
028	HOS	002	019	Veriću te doveka sa sobom; veriću te sa sobom u pravednosti i pravdi, u milosti i milosrđu.
028	HOS	002	020	Veriću te sa sobom u vernosti i poznaćeš Gospoda.
028	HOS	002	021	I ja ću toga dana da poslušam – govori Gospod – da poslušam nebesa, a ona će poslušati zemlju;
028	HOS	002	022	zemlja će poslušati žito i novo vino i sveže ulje. A oni će poslušati Jezrael.
028	HOS	002	023	Posejaću je za sebe po zemlji i smilovaću se Lo-Ruhami, a Lo-Amiju ću reći:’Ti si moj narod’, a on će reći meni:’Moj Bog.’“
028	HOS	003	001	Gospod mi je rekao: „Idi i voli ponovo ženu koju voli drugi čovek i koja čini preljubu. Baš kao što Gospod voli izrailjski narod, a oni se okreću drugim bogovima i vole idolske kolače od suvog grožđa.“
028	HOS	003	002	I ja sam je kupio za petnaest srebrnih šekela i za homer i po ječma.
028	HOS	003	003	Kazao sam joj: „Ostaćeš kod mene mnogo dana. Nećeš bludničiti, nećeš spavati sa drugim muškarcem, a i ja ću takav prema tebi biti.“
028	HOS	003	004	Jer će mnogo dana izrailjski narod ostati bez cara, ostaće bez glavara, bez žrtve, bez svetog stuba, bez efoda i kućnih idola.
028	HOS	003	005	A posle toga će se vratiti izrailjski narod i tražiće Gospoda, svoga Boga i svog cara Davida. Drhtaće pred Gospodom i dobrotom njegovom u poslednjim danima.
028	HOS	004	001	Čujte reč Gospodnju, o, narode izrailjski, jer se Gospod parniči sa stanovnicima zemlje: „Nema istine, nema milosti i nema bogopoznanja u zemlji.
028	HOS	004	002	Proklinjanje i obmanjivanje, ubijanje, krađe i preljube su prokuljali, a krv se na krv proliva.
028	HOS	004	003	Zato će zemlja da tuguje, svenuće svako u njoj. Uginuće zveri poljske, nebeske ptice, pa i ribe u moru.
028	HOS	004	004	Ipak, neka se niko ne parniči, niko nikoga neka ne prekoreva, jer narod je tvoj poput onih koji se bune protiv sveštenika.
028	HOS	004	005	Posrnućeš danju ali će i prorok zajedno sa tobom da posrne noću. A i majku tvoju pogubiću!
028	HOS	004	006	Pogibe moj narod jer nema znanja. Zato što si ti odbacio znanje i ja ću tebe da odbacim, da mi više ne budeš sveštenik. Zaboravio si Zakon Boga svoga, pa ću i ja da zaboravim decu tvoju.
028	HOS	004	007	I što ih je više bilo, grešili su više protiv mene; sramotom ću da zamenim ja njihovu slavu.
028	HOS	004	008	Grehom mog naroda se hrane, krivica njihova glad im razgaljuje.
028	HOS	004	009	Narodu će biti kao i sveštenicima; i ja ću da mu sudim, da uzvratim po njegovim putevima i po delima njegovim.
028	HOS	004	010	Ješće oni, ali siti neće biti; bludničili su, ali se neće umnožiti jer su Gospodu prestali da služe.
028	HOS	004	011	Bludničenje, vino i šira zaluđuju srce.
028	HOS	004	012	Sa drvetom se svojim savetuje moj narod i štap mu njegov savet daje! Zaveden je duhom bludništva. Bludničili su i otpali od Boga.
028	HOS	004	013	Žrtvuju na vrh gora; kade po brdima i ispod hrasta, topole i bresta jer je tamo dobar hlad. A ćerke vam bludniče i snahe vam preljubu čine.
028	HOS	004	014	Ali neću da sudim vašim ćerkama jer bludniče i snahama vašim jer čine preljubu. Jer, sami se muškarci odvajaju sa bludnicama i žrtvuju sa hramskim bludnicama. A narod koji to ne shvata biće upropašćen.
028	HOS	004	015	Ako ti bludničiš, o, Izrailju, neka Juda ne sagreši! Ne idite u Galgal! Ne penjite se u Vet-Aven i ne kunite se:’Tako mi živog Gospoda!’
028	HOS	004	016	Kao jogunasta junica Izrailj je jogunast. Hoće li ih sada Gospod voditi kao jagnje na prostrano mesto?
028	HOS	004	017	Jefrem se udružio sa idolima. Prođi ga se!
028	HOS	004	018	A kada im ponestane pića oni uporno bludniče, a njihove starešine baš vole sramotu.
028	HOS	004	019	Vetar ih je svojim krilima sapeo; biće posramljeni zbog žrtava svojih.
028	HOS	005	001	Čujte ovo, sveštenici i pazi, dome Izrailjev! I ti, dvore carev, poslušaj, jer ti je određen sud, jer ste bili zamka za Mispu i mreža razapeta preko Tavora.
028	HOS	005	002	Ogrezli su u klanju, buntovnici, i sve sam ih pokarao.
028	HOS	005	003	Poznajem ja Jefrema i Izrailj od mene skriven nije. Jer ti sada bludničiš, Jefreme, ti sebe opogani, Izrailju!
028	HOS	005	004	Dela im njihova ne puštaju da se svome Bogu vrate, jer im je u srcu duh bludništva i Gospoda ne poznaju.
028	HOS	005	005	Izrailju ponos svedoči u lice, pa će se i Izrailj i Jefrem spotaknuti u svojoj krivici. A i Juda će se spotaknuti s njima.
028	HOS	005	006	Sa stadima i krdima će ići Gospoda da traže, ali ga pronaći neće [jer] se on izmaknuo od njih.
028	HOS	005	007	Gospoda su izneverili jer su decu tuđu izrodili, i sad će ih praznik mladina pojesti sve sa imanjem njihovim.
028	HOS	005	008	Duvajte u trubu u Gavaji, zatrubite u Rami, vičite u Vet-Avenu – za tobom, o, Venijamine!
028	HOS	005	009	Jefrem će postati pustoš na dan kazne, i ja plemenima izrailjskim otkrivam stvari pouzdane.
028	HOS	005	010	Judini su glavari postali kao oni što pomeraju među, i ja ću na njih kao vodu da izlijem jarost svoju.
028	HOS	005	011	Jefrem je potlačen, sud ga je skršio jer mu je baš po volji bilo da ide za idolima.
028	HOS	005	012	A ja sam Jefremu kao moljac, i kao trulež domu Judinom.
028	HOS	005	013	A kada je Jefrem video svoju bolest i Juda ranu svoju, otišao je Jefrem Asiriji i poslao po velikog cara. Ali on ne može da vas izleči, on ne može da isceli ranu vašu.
028	HOS	005	014	Jer ja sam Jefremu poput lava i Judi sam poput lavića. Ja, ja ću da rastrgnem, da odjurim i odvučem, i niko ne može da izbavi!
028	HOS	005	015	Odjuriću, vratiću se na svoje stanište dok ne podnesu sud. I tražiće lice moje u nevolji svojoj, i tražiće me željno.“
028	HOS	006	001	„Dođite! Hajde da se vratimo Gospodu, jer on nas je rastrgnuo, i on će nas izlečiti; on nas je udario, i on će nas previti!
028	HOS	006	002	Oživeće nas za par dana, a već trećeg će nas dići da pred njime mi živimo!
028	HOS	006	003	Hajde da ga upoznamo, hajde da težimo bogopoznanju! On sigurno stiže kao zora, dolazi nam kao kiša, kao pozna kiša zemlju što natapa.“
028	HOS	006	004	„Šta da ti radim, Jefreme? Judo, šta da ti radim? Vaša je odanost kao oblak jutarnji, kao rosa rana nestaje.
028	HOS	006	005	Seći ću ih u komade preko proroka, ubiću ih rečima svojih usta, a propisi će moji biti svetlo što se javlja.
028	HOS	006	006	Jer ja milosrđe hoću, a ne žrtvu; bogopoznanje, a ne svespalnice!
028	HOS	006	007	Poput Adama su savez prekršili. O, kako su me izdali!
028	HOS	006	008	Galad je grad zločinaca krvavih tragova.
028	HOS	006	009	Družina je sveštenička banda ubica što čoveka vreba. Ubijaju na putu za Sihem, grozote su počinili.
028	HOS	006	010	Video sam strašne stvari u domu Izrailjevom: Jefrem tamo bludniči, a Izrailj se opoganio.
028	HOS	006	011	Judo, i za tebe je određena žetva, iz izgnanstva narod svoj kad vratim.
028	HOS	007	001	Kada bih da lečim Izrailja, otkriva se Jefremova krivica i zlo Samarije; jer su prevrtljivci, lopov provaljuje i banda je ubica na ulici.
028	HOS	007	002	A u srcu svome oni i ne misle da ja pamtim sva zlodela njina. Sada su ih okružila sva njihova dela, evo ih pred licem mojim.
028	HOS	007	003	Zlodelima cara razgaljuju i lažima svojim glavare.
028	HOS	007	004	Svi su oni preljubnici, kao peć su usplamtela koju pekar prestaje da žari od kada je zamesio testo, pa dokle mu ne uskisne od kvasca.
028	HOS	007	005	Na dan našega cara klonuli su glavari razgaljeni vinom i on pruži svoju ruku podsmevačima.
028	HOS	007	006	Prišli su mu i plamteli srcem u svojoj obmani. Spavala je kao pekar jarost njina cele noći, a ujutro se razgnevila kao plamen vatre.
028	HOS	007	007	Svi su oni zažareni kao peć i progutaće svoje sudije; padaju svi njihovi carevi, a među njima nema nikog da pozove mene.
028	HOS	007	008	Jefrem je sa narodima, sebe je izmešao. Jefrem je postao pogača neokrenuta.
028	HOS	007	009	Tuđinci mu snagu jedu, a on to i ne zna; sede kose posuše ga, a on to i ne zna.
028	HOS	007	010	Izrailju ponos svedoči u lice, alʼ se ne okreću Gospodu, svom Bogu; i u svemu tome oni ga ne traže.
028	HOS	007	011	A Jefrem je postao kao golubica lakoverna što razuma nema! Eno, zovu Egipat i odlaze u Asiriju.
028	HOS	007	012	Ali kada odu, nad njima ću da raširim svoju mrežu. Kao ptice nebeske zbaciću ih, kazniću ih kad ih čujem u njihovom zboru.
028	HOS	007	013	Jao njima, jer su od mene pobegli! Opustošiće jer su se protiv mene pobunili. Ja bi da ih otkupim, a oni o meni laži objavljuju.
028	HOS	007	014	Nisu srcem vapili meni, nego su kukali na svojim posteljama. Zbog žita i mladog vina sebe seku i od mene se okreću.
028	HOS	007	015	A ja sam ih krepio, snažio im ruke, a oni su mi zlo mislili.
028	HOS	007	016	I oni se nisu okrenuli Višnjem; postali su kao luk labavi. Pašće oni od mača, a njihove vođe od gorčine sopstvenog jezika. A to će im u Egiptu biti na porugu.
028	HOS	008	001	Trubu na usta! Eno lešinara nad Domom Gospodnjim jer su prekršili moj savez, pobunili se protiv mog Zakona.
028	HOS	008	002	Meni vape:’O, moj Bože! Mi, Izrailj, znamo tebe!’
028	HOS	008	003	Ali Izrailj je odbacio dobro i dušman će ga progoniti.
028	HOS	008	004	Postavljaju careve koji nisu moji, postavljaju glavare koje ne poznajem. Od svog srebra i od zlata svoga idole su sebi napravili, da bi mogli biti istrebljeni.
028	HOS	008	005	Samarijo, tvoje je tele odbačeno jer se na njih moj gnev raspalio. Koliko još nećete moći da budete neokaljani?
028	HOS	008	006	Jer je od Izrailja i ta rukotvorina, livac ju je izlio i nije Bog. Zato će se u parčiće pretvoriti tele Samarije.
028	HOS	008	007	Zato što su sejali vetar, požnjeće oluju. Nema klasa na tom snopu, neće biti brašna. Možda rodi za tuđince koji će ga progutati.
028	HOS	008	008	Izrailj će progutati! Oni su sada među narodima kao krčag bezvredan koji niko neće.
028	HOS	008	009	Jer su u Asiriju otišli poput divljeg magarca što se sam skita, a Jefrem ljubavnike plaća.
028	HOS	008	010	Iako ih i među narodima plaća, sada ću ih okupiti i za malo će biti pod teretom cara i glavara.
028	HOS	008	011	Jefrem je umnožio žrtvenike za grehe, a za njega su oni postali žrtvenici greha.
028	HOS	008	012	Napisao sam mu mnogo toga u svome Zakonu, ali za njega je to kao nešto tuđe.
028	HOS	008	013	Za žrtve, za prinose moje oni žrtvuju meso i jedu ga, a Gospodu to nije ugodno. Sada će se opomenuti njihove krivice i kazniće grehe njihove, a oni će se vratiti u Egipat.
028	HOS	008	014	Zaboravio je Izrailj Sazdatelja svoga i sagradio dvorove, a Juda je umnožio utvrđene gradove. Ja ću da pošaljem oganj na njegove gradove i on će da proždere njegova utvrđenja.“
028	HOS	009	001	Izrailju, ne raduj se! Ne likuj kao narodi jer si bludničio i otišao od Boga svoga. Zavoleo si zaradu bludničku sa pšeničnih gumna.
028	HOS	009	002	Gumno i vinska kaca ih neće nahraniti, izneveriće u njima šira.
028	HOS	009	003	Oni neće ostati u Gospodnjoj zemlji. Jefrem će se vratiti u Egipat i u Asiriji će jesti nečistu hranu.
028	HOS	009	004	Neće Gospodu izlivati vino i neće mu biti ugodne njihove žrtve. Biće im kao hleb žalosti i svi koji ga jedu će se onečistiti. Jer je njihov hleb za njihovu gušu i neće ući u Dom Gospodnji.
028	HOS	009	005	Šta ćeš da radiš na dan određenog praznika, na dan Gospodnje svetkovine?
028	HOS	009	006	Jer, gle, pobegli su od propasti, a Egipat će ih okupiti i u Memfisu će ih sahraniti. Dragocenosti njihovog srebra zarašće u koprivu i trnje će im biti u šatorima.
028	HOS	009	007	Došli su dani kazne! Došli su dani osvete! Neka zna Izrailj: Prorok je lud i sumanut je čovek duhovan, od veličine krivice tvoje i velike mržnje.
028	HOS	009	008	Jefrem je sa Bogom mojim bio stražar, a prorok ptičareva zamka na svim njegovim putevima. Mržnja je u Domu Boga njegovoga.
028	HOS	009	009	U pokvarenosti su ogrezli kao u danima Gavaje. Ali setiće se on krivice njihove i kazniće grehe njihove.
028	HOS	009	010	„U pustinji sam našao Izrailj kao grožđe; kao rani plod na tek stasalom smokvinom stablu video sam vaše pretke. I oni su došli u Val-Fegor i posvetili se sramoti, postali su poput gadosti kakve su voleli.
028	HOS	009	011	Jefremova slava će kao ptica da odleti – nema rađanja, nema trudnoće, nema začeća.
028	HOS	009	012	Jer ako i odgaje decu svoju ja ću ih ostaviti bez ijednog čoveka. I još: jao njima, kada budem otišao od njih!
028	HOS	009	013	Jefrem je, koliko vidim, kao Tir, zasađen na pašnjaku. Ali Jefrem izvodi ubicama svoju decu.“
028	HOS	009	014	O, Gospode, podaj im, alʼ šta da im daš? Utrobu koja pobacuje i grudi usahle podaj im.
028	HOS	009	015	„U Galgalu su sva njihova zla i tamo ih mrzim. Zbog njihovih zlobnih dela isteraću ih iz svoga Doma. Više neću da ih volim. Svi su njihovi glavari odmetnici.
028	HOS	009	016	Razoren je Jefrem, koren mu je sasušen i ploda neće imati. A ako i nešto rodi, to predrago njegove utrobe ja ću da pogubim!“
028	HOS	009	017	Moj Bog će ih odbaciti jer ga nisu poslušali, pa će biti lutalice među narodima.
028	HOS	010	001	Izrailj je bio loza razgranata. Rađao je plod za sebe i po obilju svojih plodova umnožavao žrtvenike, podizao je ukrašene svete stubove prema napretku svoje zemlje.
028	HOS	010	002	Srce im je ljigavo i sada im sledi kazna od njega: razbiće im žrtvenike i polomiće im svete stubove.
028	HOS	010	003	Jer oni sad govore: „Nemamo cara jer se ni Gospoda ne bojimo! Jer, kakva korist i od cara?“
028	HOS	010	004	Govore besmislice dok se kunu lažno i zavetuju se, parnice se ko otrovni korov šire po brazdama njihove njive.
028	HOS	010	005	Za teletom Vet-Avenovim strepe stanovnici Samarije. Žaliće za njim njegov narod, njegovi sveštenici će strepeti nad njim, jer je od njega otišla slava njegova.
028	HOS	010	006	U Asiriju će ga odneti na dar velikom caru; stid će da spopadne Jefrema, a Izrailj će se zastideti zbog namere svoje.
028	HOS	010	007	Samarija će se razoriti sa sve carem ko sa trunkom povrh vode.
028	HOS	010	008	Biće oborene uzvišice Vet-Avena, taj greh Izrailja; trnje i korov će pokriti njihove žrtvenike, a oni će reći gorama: „Prekrijte nas“, i bregovima: „Padnite na nas.“
028	HOS	010	009	O, Izrailju, grešio si još od gavajskih dana! Onde su i ostali. Ali, tamo u Gavaji, neće li rat zahvatiti sinove nepravde?
028	HOS	010	010	Kazniću ih kad mi je po volji. Okupiće se na njih narod da ih okuju zbog njihovog dvostukoga greha.
028	HOS	010	011	Jefrem je ukroćena junica koja voli da vrše. Lepu ću joj šiju jarmom ukrasiti. Ujarmiću Jefrema, oraće Juda, drljaće Jakov.
028	HOS	010	012	Pravednost sejte, žanjite milost i tlo neuzorano orite! Vreme je da Gospoda tražite, dok se ne vrati i ne da vam kišu pravednosti.
028	HOS	010	013	A vi ste opakost orali, nepravdu požnjeli i plod laganja jeli, jer ste se u svoj put pouzdali, u ratnike svoje mnogobrojne.
028	HOS	010	014	Zaoriće se ratna vika u narodu tvome, satrvena biće utvrđenja tvoja sva; kao što je Salman satro Vet-Arvel, kada je na dan boja majka s decom na komade bila razmrskana.
028	HOS	010	015	Ovo će ti učiniti, o, Vetilju, zbog velike zlobe tvoje. Kada dan bude okončan, okončaće i car Izrailja.
028	HOS	011	001	„Voleo sam Izrailj još dok je dete bio i iz Egipta pozvah sina svoga.
028	HOS	011	002	Ali što su ih više pozivali, od njih su više odlazili, Valima su žrtvovali, idolima su kadili.
028	HOS	011	003	Jefrema sam učio da hoda, ja sam ih za ruke prihvatao. Ali oni prepoznali nisu da sam ja taj što sam ih lečio.
028	HOS	011	004	Sponama ljudskim, vezama ljubavi ja sam ih privlačio. Bio sam im kao onaj što im u ustima žvale raslabljuje. Saginjao sam se da bih ih hranio.
028	HOS	011	005	Neće se vratiti u Egipat, nego će Asirca za cara imati jer su odbili da se pokaju.
028	HOS	011	006	Vitlaće im mač po gradovima, kapije će im razoriti, proždraće ih zbog njihovih spletki.
028	HOS	011	007	Moj je narod odlučan da me se odriče. Zovu ga ka Višnjem, alʼ ga niko ne uzvisi.
028	HOS	011	008	O, Jefreme, kako da te predam? O, Izrailju, kako da te izručim? Kako da te učinim kao Admu, da te učinim kao Sevojim? Tuče u meni srce moje, razgorelo se moje smilovanje.
028	HOS	011	009	Plamen svoga gneva neću da izlijem, neću opet Jefrema da zatrem. Jer, Bog ja jesam, nisam čovek; Svetac među vama i u gnevu neću da vam dođem.
028	HOS	011	010	Oni će slediti Gospoda i kao lav on će da riče. Zarikaće on, zadrhtaće i doći će oni, deca sa zapada.
028	HOS	011	011	Zadrhtaće i doći kao ptica iz Egipta, kao golubica iz zemlje asirske. Daću im da žive u kućama njinim – govori Gospod.
028	HOS	011	012	Jefrem me je lažju okružio, a obmanom dom Izrailjev. Ali Juda još s Bogom korača, sa svetima ostao je veran.“
028	HOS	012	001	Jefrem se vetrom hrani, za istočnim [vetrom] stalno hrli. Umnožio je laž i nasilje. Sa Asirijom savez su sklopili, a ulje se u Egipat nosi.
028	HOS	012	002	Gospod se parniči sa Judom. Jakova kažnjava, uzvratiće mu po njegovim putevima i po delima njegovim.
028	HOS	012	003	Za petu je svoga brata u utrobi uhvatio, i sa Bogom se borio u muževnoj snazi svojoj.
028	HOS	012	004	Sa Anđelom se borio i pobedio. Plakao je, naklonost mu je tražio i u Vetilju ga je našao. I tamo mu je on govorio.
028	HOS	012	005	On – Gospod Bog nad vojskama – Gospod mu je ime za spominjanje.
028	HOS	012	006	A ti, ti se vrati svome Bogu. Vernost i pravednost čuvaj. U svog Boga stalno se pouzdaj.
028	HOS	012	007	U ruci trgovca terazije nepoštene, voli da zakine.
028	HOS	012	008	Jefrem reče: „Obogatio sam se, zgrnuo sam sebi blago. I u svemu mome trudu krivicu mi neće naći a da je greh.“
028	HOS	012	009	„A ja, Gospod, Bog tvoj ja sam bio još od zemlje egipatske. I opet ću ti dati da u šatorima svojim prebivaš kao u danima praznika.
028	HOS	012	010	Prorocima sam se objavio i viđenja im umnožio. Po prorocima sam poređenja davao.“
028	HOS	012	011	Ima li zla u Galadu? Baš su ništa svi koji su u njemu. U Galgalu volove žrtvuju, njihovi su žrtvenici gomile kamenja po brazdama njive.
028	HOS	012	012	U zemlju aramejsku Jakov je pobegao. Za ženu je služio Izrailj i za ženu čuvao je [stada].
028	HOS	012	013	Gospod je preko proroka izveo Izrailja iz Egipta i čuvao ga je preko proroka.
028	HOS	012	014	A Jefrem ga je gorko razdraživao. Krv što je proli na njemu ostaje. Gospod njegov uzvratiće mu pogrde njegove.
028	HOS	013	001	Strah je vladao dok je Jefrem govorio. Uzdigao se on u Izrailju, ali je zgrešio zbog Vala i umro.
028	HOS	013	002	A i sada grehe množe jer su sebi izlili idole od svog srebra i svojom veštinom. Idoli su delo livca, svi do jednog! I još za njih kažu: „Ljudi koji žrtvuju neka ljube telad!“
028	HOS	013	003	Biće zato ko jutarnji oblak i kao rosa rana što nestaje, kao pleva s gumna olujom nošena i dim iz odžaka.
028	HOS	013	004	„A ja sam bio Gospod, Bog tvoj, još od zemlje egipatske, osim mene ne znaš za druge bogove. Osim mene Spasitelja nema.
028	HOS	013	005	Ja sam tebe posmatrao u pustinji, u zemlji sasušenoj.
028	HOS	013	006	Nasitili su se na pašnjaku svome. Nasitili su se, srcem ogordili i zato me zaboravili.
028	HOS	013	007	Poput lava ja ću za njih biti, poput risa što kraj puta vreba.
028	HOS	013	008	Presrešću ih kao medvedica kojoj su oteli medvediće, do srca im grudi rastrgnuti. Proždraću ih onde kao lav, raskomadaće ih divlje zveri.
028	HOS	013	009	Satrven si, Izrailju, jer si protiv mene, protiv svoga pomoćnika!
028	HOS	013	010	Gde je sada car tvoj da te spase u svim tvojim gradovima, tvoje sudije? A za njih si govorio:’Daj mi cara i glavare!’
028	HOS	013	011	I u gnevu svome cara sam ti dao, ali sam ga i uzeo u jarosti svojoj.
028	HOS	013	012	Svezana je krivica Jefremova i prikriven greh je njegov.
028	HOS	013	013	Spopašće ga bolovi ko da se porađa. Ali on je dete što mudrosti nema, jer on ne bi da se rodi, da izađe iz utrobe kad je tome vreme.
028	HOS	013	014	Od prevlasti Sveta mrtvih otkupiću ih i od smrti izbaviću ih. Gde je, smrti, tvoje razaranje? Gde je, Svete mrtvih, žalac tvoj? Samilost je sakrivena od očiju mojih.
028	HOS	013	015	Sve i da procveta među braćom svojom, istočni će vetar doći, iz pustinje vetar Gospodnji se diže da presuši njegove izvore, da presahne njegova vrela i da otme blago, sve dragocenosti.
028	HOS	013	016	Biće kriva Samarija za pobunu protiv Boga svoga. Od mača će oni pasti, decu će im razmrskati i trudnice rasporiti.“
028	HOS	014	001	Gospodu se, Bogu svome, Izrailju vrati, jer si posrnuo u krivici svojoj!
028	HOS	014	002	Ponesite sa sobom reči, Gospodu se vratite. Kažite mu: „Krivicu nam svaku ti oprosti, molitvu usliši; kako bismo ti prineli plod usana svojih kao junce kada žrtvujemo!
028	HOS	014	003	Asirija nas spasti neće i na konjima nećemo jahati. Nećemo opet govoriti, delu ruku naših:’Bože naš!’ Jer siroče smilovanje u tebi nalazi.“
028	HOS	014	004	„Izlečiću otpadništvo njihovo, dobrovoljno voleću ih jer se od njih jarost moja odvratila.
028	HOS	014	005	Izrailju biću kao zora, procvetaće kao ljiljan, pustiće korenje kao [kedar] livanski.
028	HOS	014	006	Nicaće mu mladice, kao maslina raskošan će biti, mirisaće kao [kedar] livanski.
028	HOS	014	007	Vratiće se da žive u senci njegovoj. Proklijaće kao žito, raširiti kao loza, pročuće se kao vino sa Livana.
028	HOS	014	008	O, Jefreme, šta ja imam s idolima? Ja, ja ću da uslišim, ja ću da se staram, ja sam kao zelen čempres. Od mene ćeš ti svoj plod da primiš.“
028	HOS	014	009	Ko je mudar nek ovo razume, ove stvari nek umni razazna: Gospodnji su ispravni putevi. Pravednici hodaju po njima, odmetnici na njima posrću.
#
# BOOK	029	JOE	Joel	Knjiga proroka Joila
029	JOE	001	001	Ovo je Gospodnja reč koja je došla Joilu, Fatuilovom sinu.
029	JOE	001	002	Čujte ovo, o, starešine; poslušajte, svi stanovnici zemaljski: Zar se ovo dogodilo u danima vašim ili u danima vaših predaka?
029	JOE	001	003	Pričajte o ovom svojoj deci, vaša deca svojoj deci a njihova deca novom pokolenju.
029	JOE	001	004	Ostatke gubara poješće skakavci; ostatke skakavaca poješće crvi; ostatke crva poješće gusenice!
029	JOE	001	005	Probudite se, o, vi pijani! Zaplačite i zakukajte, vinopije, zbog šire, zato što vam se od usta otela!
029	JOE	001	006	Jer na moju zemlju izađe narod silan i broja im nema. Zubi su im kao lavlji zubi, a očnjaci kao u lavice.
029	JOE	001	007	Moju je lozu počupao, moju je smokvu izlomio; potpuno je ogolio i bacio, mladice joj ogulio.
029	JOE	001	008	Nariči kao mlada žena ogrnuta u kostret za mužem svoje mladosti.
029	JOE	001	009	Nestale su žitna žrtva i izlivnica iz Doma Gospodnjeg. U žalosti su sveštenici, sluge Gospodnje.
029	JOE	001	010	Polja su opustošena i zemlja je u žalosti jer je žito satrveno, mlado vino je presahlo, a urod ulja je podbacio.
029	JOE	001	011	Stidite se, ratari, kukajte, vinogradari, za pšenicom i za ječmom, jer je propala žetva na njivi.
029	JOE	001	012	Loza je presahnula, stablo smokve se sparušilo. Presahnuli su nar, palma, jabuka i sva stabla po polju, jer je presahla radost sinova ljudskih.
029	JOE	001	013	O, sveštenici, opašite se i plačite! Žalite, sluge žrtvenika! Dođite, sluge Boga moga, noć probdite u kostreti jer je iz Doma Boga vašeg nestalo žitne žrtve i izlivnice.
029	JOE	001	014	Sveti post proglasite, pozovite svečani sabor! Okupite sve starešine, stanovnike zemlje u Domu Gospoda, vašeg Boga, pa vapite Gospodu!
029	JOE	001	015	Jao, kakvog li dana, jer je blizu dan Gospodnji što dolazi kao pustošenje od Svemoćnoga!
029	JOE	001	016	Zar nam nije pred očima ponestala hrana i radosti i veselja iz Doma našeg Boga?
029	JOE	001	017	Ugniliše smokve na vencima; opustošene su žitnice; porušeni su ambari jer je žito propalo.
029	JOE	001	018	O, kako stoka riče! Tumaraju krda goveda jer ispaše za njih nema, a i stada ovaca takođe skapavaju.
029	JOE	001	019	Gospode, ja tebe prizivam jer je plamen suše progutao pustinjske pašnjake, a požar je spalio sve poljsko drveće.
029	JOE	001	020	I poljske zveri ti cvile i žude jer su presušila vodena vrela, jer je požar spalio pustinjske pašnjake.
029	JOE	002	001	Zatrubite trubom na Sionu! Povičite na mojoj svetoj gori! Neka zadrhte svi stanovnici zemlje. Dolazi dan Gospodnji i baš je blizu!
029	JOE	002	002	Dan tamni i sumorni, dan oblaka i guste tame. Ko što se svitanje širi preko brda, takav je narod veliki i moćni kakvog od davnina nije bilo i neće ga biti godinama, iz naraštaja u naraštaj.
029	JOE	002	003	Pred njim vatra proždire, a za njim spaljuje plamen. Pred njim je zemlja kao vrt edenski, a za njim opustošena divljina i niko mu utekao nije.
029	JOE	002	004	Licem su slični licima konja i jure kao konjanici.
029	JOE	002	005	Tutnje kao bojna kola kad vrh gora poskakuju; praskaju ko plamen vatre što strnjiku guta, kao narod moćan što se za boj postrojava.
029	JOE	002	006	Narodi pred njima drhte, zažari se svako lice.
029	JOE	002	007	Trče kao ratnici, ko borci se uz zidine penju; i svaki svojim putem ide, staze svoje ne menjaju.
029	JOE	002	008	Jedan drugog ne sapliću, svojim putem koračaju i neće stati, sve i da na oružje nasrnu.
029	JOE	002	009	Vršljaju po gradu, po zidinama trče, u kuće se penju i kroz prozore provaljuju poput lopova.
029	JOE	002	010	Pred njima zemlja drhti i nebesa se potresaju; pomračuju se sunce i mesec, a zvezde gasnu sjajem svojim.
029	JOE	002	011	A Gospod će glas svoj da digne pred vojskom svojom jer je tabor njegov vrlo velik; jer su moćni oni što reč njegovu čine; jer je velik i veoma strašan dan Gospodnji, ko da ga izdrži?
029	JOE	002	012	„Zato sada – govori Gospod – vratite mi se svim srcem svojim, u postu, žaljenju i vapaju.“
029	JOE	002	013	Srca svoja razderite, a ne odeću svoju! Vratite se Gospodu, Bogu svome, jer je milosrdan i milostiv; spor na srdžbu, bogat milosrđem i sažaljiv na nesreću.
029	JOE	002	014	Ko zna? Možda se odvrati, predomisli, pa za sobom ostavi blagoslov – žitnu žrtvu i izlivnicu za Gospoda, vašeg Boga.
029	JOE	002	015	Zatrubite trubom na Sionu! Sveti post proglasite, pozovite svečani sabor!
029	JOE	002	016	Okupite narod i posvetite zbor. Okupite starešine, decu i odojčad. Neka mladoženja izađe iz svoje sobe i mlada iz odaje svoje.
029	JOE	002	017	Neka sveštenici, sluge Gospodnje, plaču između trema i žrtvenika. Neka kažu: „Gospode, poštedi svoj narod! Ne daj sramotu na nasledstvo svoje, da mu se rugaju narodi. Zašto da se govori među narodima:’Gde je Bog njihov?’“
029	JOE	002	018	I Gospod će da revnuje za svoju zemlju i poštedi svoj narod.
029	JOE	002	019	Odgovoriće Gospod svom narodu i reći će mu: „Evo, daću vam žita, vina i ulja da se time nasitite. I više vas neću činiti ruglom među narodima.
029	JOE	002	020	Daleko od vas oteraću tog sa severa. Rasejaću ga u zemlju pustu i bezvodnu: lice njegovo prema moru na istok, i njegov kraj prema moru na zapad. Dizaće se njegov smrad, širiće se njegova trulež, jer je velike stvari uradio.“
029	JOE	002	021	O, zemljo, ne strahuj! Raduj se i veseli jer je Gospod velike stvari uradio!
029	JOE	002	022	Ne bojte se, o, poljske zveri, jer se zelene pašnjaci pustinjski i stabla rađaju svoj plod. Smokva i čokot su dali obilje svoje.
029	JOE	002	023	I vi, narode sionski, radujte se i veselite u Gospodu, svome Bogu, jer vam je dao učitelja pravednosti. Izlio vam je rânu, jesenju kišu i poznu, prolećnu kišu.
029	JOE	002	024	Gumna biće puna žita, vinom i uljem će se prelivati kace.
029	JOE	002	025	„Nadoknadiću vam godine koje su pojeli skakavci, crvi, gusenice i gubari, ta moja velika vojska koju sam poslao među vas.
029	JOE	002	026	I ješćete obilno i nasitićete se. Slavićete ime Gospoda, svoga Boga, koji vam je učinio čudesne stvari. Neće se stideti moj narod doveka.
029	JOE	002	027	Shvatićete da sam ja usred Izrailja, da sam ja, Gospod, vaš Bog i da drugog nema! I neće se stideti moj narod doveka.
029	JOE	002	028	A nakon toga izliću na sve ljude svoga Duha, pa će vaši sinovi i ćerke prorokovati, starci će sanjati snove, a mladi ljudi imati viđenja.
029	JOE	002	029	Takođe ću u one dane izliti svoga Duha na sluge i sluškinje.
029	JOE	002	030	Učiniću da se pokažu čudne pojave na nebu i na zemlji – krv, vatra i oblaci dima.
029	JOE	002	031	Sunce će potamneti, a mesec pocrveneti kao krv pre nego što dođe veliki i slavni dan Gospodnji.
029	JOE	002	032	Svako ko zazove ime Gospodnje, biće spasen. Jer će na gori Sion i u Jerusalimu biti spasenje, baš kako je rekao Gospod, i od ostatka koji Gospod pozove.
029	JOE	003	001	Jer, gle, u tim danima i u to vreme kada vratim izgnanike Jude i Jerusalima,
029	JOE	003	002	okupiću sve narode. Spustiću ih u dolinu Josafatovu da se tamo sudim s njima, zbog mog naroda Izrailja, nasledstva moga, koje su rasuli među narode i moju zemlju razdelili.
029	JOE	003	003	Za moj su narod bacali žreb, dečake za bludnicu menjali, devojčice prodavali za vino, pa se opijali.
029	JOE	003	004	I šta sad sa mnom vi imate, Tire i Sidone i svi krajevi filistejski? Da li biste da mi uzvratite? Ako li mi uzvraćate, brzo ću vam dela vaša olupati o glavu!
029	JOE	003	005	Jer ste uzeli moje zlato i moje blago, moja ste dobra uneli u hramove svoje.
029	JOE	003	006	Judin narod i narod Jerusalima ste prodali Grcima, da biste ih odveli daleko od njihove međe.
029	JOE	003	007	Evo, podižem ih sa mesta gde ste ih prodali i dela ću vam vaša olupati o glavu vašu.
029	JOE	003	008	Prodaću vaše sinove i ćerke vaše u ruke Judejaca, a oni će ih prodati Savejcima, dalekom narodu“– jer tako kaže Gospod.
029	JOE	003	009	Objavite ovo među narodima: „Za rat se spremite! Ljude snažne pozovite! Nek pristupe i neka krenu ratnici.
029	JOE	003	010	Raonike svoje u mačeve prekujte i srpove u koplja. Neka nejaki čovek kaže:’Snažan sam!’
029	JOE	003	011	Požurite odasvud i dođite, o, narodi svi! Okupite se tamo.“O, Gospode, dovedi dole svoje junake!
029	JOE	003	012	„Nek se dignu narodi, neka izađu u dolinu Josafatovu, jer ću tamo sesti da sudim svim narodima unaokolo.
029	JOE	003	013	Latite se srpa jer je žetva zrela. Dođite, muljajte, muljare su pune i kace se prelivaju jer je velika njihova zloba.“
029	JOE	003	014	Mnoštva su, mnoštva su u dolini odluke jer je blizu dan Gospodnji u dolini odluke.
029	JOE	003	015	Pomračuju se sunce i mesec, a zvezde gasnu sjajem svojim.
029	JOE	003	016	Riknuće Gospod sa Siona i iz Jerusalima; povikaće glasom svojim i potrešće se i nebo i zemlja. Ali Gospod je utočište narodu svome i zaštita deci Izrailjevoj.
029	JOE	003	017	„Shvatićete da sam ja Gospod, vaš Bog koji prebiva na Sionu, na mojoj svetoj gori. I Jerusalim će biti sveto mesto i tuđinci više neće njime prolaziti.
029	JOE	003	018	I toga će dana kapati planine slatkim vinom, a brdima će teći mleko. Svi Judini brzaci će brujati vodom, teći će izvor od Doma Gospodnjeg i natapati dolinu sitimsku.
029	JOE	003	019	U pustoš će se Egipat pretvoriti i Edom u pustaru divlju, zbog nasilja nad narodom Jude u čijoj su zemlji krv nevinu prolili.
029	JOE	003	020	Počivaće doveka Juda i Jerusalim od naraštaja do naraštaja.
029	JOE	003	021	Krv njihovu još neosvećenu neosvećenom neću ostaviti.“
#
# BOOK	030	AMO	Amos	Knjiga proroka Amosa
030	AMO	001	001	Reči Amosa koje je video za Izrailj, dok je bio među stočarima iz Tekuje. Bilo je to dve godine pre zemljotresa, u vreme Ozije, cara Jude, i za vreme Jerovoama, cara Izrailja, Joasovog sina.
030	AMO	001	002	On je rekao: „Gospod riče sa Siona, iz Jerusalima glas svoj pušta. Tuguju pastirski pašnjaci i vrh Karmila se suši.“
030	AMO	001	003	Ovako kaže Gospod: „Zbog tri prestupa Damaska, a i zbog četiri, svoju kaznu neću da povučem, jer su Galad ovršili gvozdenom vršilicom.
030	AMO	001	004	Baciću oganj na kuću Azailovu i spaliće Ven-Adadova utvrđenja.
030	AMO	001	005	Izlomiću prevornice na Damasku, istrebiću živalj iz te doline Aven i onoga što u Vet-Edenu žezlo drži. U izgnanstvo, u Kir će otići Aramov narod – kaže Gospod.“
030	AMO	001	006	Ovako kaže Gospod: „Zbog tri prestupa Gaze, a i zbog četiri, svoju kaznu neću da povučem, jer su sve izgnanike odveli u ropstvo i predali ih Edomu.
030	AMO	001	007	Baciću oganj na zidine Gaze i spaliće njena utvrđenja.
030	AMO	001	008	Istrebiću živalj iz Azota i onoga što u Askalonu žezlo drži. Ruku ću svoju da okrenem na Akaron, i postradaće ostatak filistejski – govori Gospod Bog.“
030	AMO	001	009	Ovako kaže Gospod: „Zbog tri prestupa Tira, a i zbog četiri, svoju kaznu neću da povučem, jer su sve izgnanike predali Edomu. Nisu se setili bratskog saveza.
030	AMO	001	010	Baciću oganj na zidine Tira i spaliće njegova utvrđenja.“
030	AMO	001	011	Ovako kaže Gospod: „Zbog tri prestupa Edoma, a i zbog četiri, svoju kaznu neću da povučem, jer je mačem svoga brata progonio i potisnuo svoje smilovanje. U svom ga je besu satirao stalno i doveka razjaren bio.
030	AMO	001	012	Baciću oganj na Teman i spaliće utvrđenja Vosore.“
030	AMO	001	013	Ovako kaže Gospod: „Zbog tri prestupa sinova Amonovih, a i zbog četiri, svoju kaznu neću da povučem, jer su rasporili trudnice Galada da bi među svoju proširili.
030	AMO	001	014	Zapaliću oganj na zidinama Rave i spaliće njena utvrđenja, sve uz poklič na dan boja i uz vihor olujnoga dana.
030	AMO	001	015	A njihov će car otići u izgnanstvo, zajedno – on i glavari njegovi“– kaže Gospod.
030	AMO	002	001	Ovako kaže Gospod: „Zbog tri prestupa Moava, a i zbog četiri, svoju kaznu neću da povučem, jer je u kreču spalio kosti cara Edoma.
030	AMO	002	002	Baciću oganj na Moav i spaliće keriotska utvrđenja. Moav će propasti uz vrevu, uz pokliče i uz jeku trube.
030	AMO	002	003	Istrebiću iz njega sudije, sa njim pobiću sve njegove glavare“– kaže Gospod.
030	AMO	002	004	Ovako kaže Gospod: „Zbog tri prestupa Jude, a i zbog četiri, svoju kaznu neću da povučem, jer su odbacili Zakon Gospodnji i njegove uredbe nisu držali. Na greh su ih navele njihove laži, u kojima su živeli i njihovi očevi.
030	AMO	002	005	Baciću oganj na Judu i spaliće jerusalimska utvrđenja.“
030	AMO	002	006	Ovako kaže Gospod: „Zbog tri prestupa Izrailja, a i zbog četiri, svoju kaznu neću da povučem, jer su pravednika prodavali za srebro i ubogoga za sandale.
030	AMO	002	007	Oni gaze po prašini na glavi siromaha. Put poniznih izokreću, čovek i otac njegov idu [istoj] devojci i tako skrnave moje sveto ime.
030	AMO	002	008	Na založenim haljinama leže kraj svakog žrtvenika i vino onih koji su globljeni piju u hramu njihovih bogova.
030	AMO	002	009	A ja sam istrebio Amorejce među njima, visoke kao kedrovi moćni, jake kao hrastovi. Istrebio sam ih od podnožja do vrha, od korena do ploda.
030	AMO	002	010	I još sam vas izveo iz egipatske zemlje i vodio vas po pustinji četrdeset godina, da biste zaposeli zemlju Amorejaca.
030	AMO	002	011	Od vaših sam sinova neke podizao za proroke, i za nazireje neke od vaših mladića. Zar nije tako, o, deco Izrailjeva – govori Gospod.
030	AMO	002	012	Ali vi ste nazirejima davali da piju vino i prorocima ste zapovedali:’Ne prorokujte!’
030	AMO	002	013	Evo, pritisnuću vas kao što snopovi mnogi pritiskaju zapregu.
030	AMO	002	014	Ni onaj koji je brz neće uteći, ni jaki neće učvrstiti snagu svoju i svoj život junak spasti neće.
030	AMO	002	015	Strelac se neće održati, brzi na nogama se neće spasti, a ni konjanik život sačuvati neće.
030	AMO	002	016	I najsrčaniji među ratnicima toga će dana uteći neodeven – govori Gospod.“
030	AMO	003	001	Čujte ovu reč, jer Gospod protiv vas govori, deco Izrailjeva. Govori protiv vas i sveg roda koji sam izveo iz egipatske zemlje:
030	AMO	003	002	„Samo sam vas poznavao više od svih rodova na zemlji. Zato ću vas i kazniti za sve vaše krivice.“
030	AMO	003	003	Idu li dvoje zajedno, a da se nisu sreli?
030	AMO	003	004	Riče li lav u šumi ako nema plena? Javlja li se rikom lavić iz brloga svoga, ako nije nešto uhvatio?
030	AMO	003	005	Sleće li ptica u zamku na tle, ako nema mamca? Sklanja li se ptičija zamka sa tla, ako ništa uhvaćeno nije?
030	AMO	003	006	Oglasi li se truba u gradu, a da narod ne zadrhti? Zar postoji nesreća u gradu, a da nije od Gospoda?
030	AMO	003	007	Jer Gospod ne čini ništa, a da tajnu svoju ne objavi prorocima, slugama svojim.
030	AMO	003	008	Zarikao je lav! I ko da se ne prepadne?! Progovorio je Gospod Bog! I ko da ne prorokuje?!
030	AMO	003	009	Objavite po utvrđenjima u Azotu i po utvrđenjima egipatske zemlje. Recite: „Saberite se po brdima Samarije, gledajte velike nemire sred nje i nasilje u njoj.“
030	AMO	003	010	„Nisu znali dobro da čine – govori Gospod – ti što zgrću nasiljem i pustošenjem po svojim utvrđenjima.“
030	AMO	003	011	Zato ovako kaže Gospod Bog: „Neprijatelj je oko zemlje, snagu će tvoju da obori, opleniće tvoja utvrđenja.“
030	AMO	003	012	Ovako kaže Gospod: „Kao kada pastir istrgne iz lavljih čeljusti par nogu ili komad uva, tako će istrgnuti decu Izrailjevu koja u Samariji prebivaju na uglu postelje, na svilenom krevetu.
030	AMO	003	013	Čuj i svedoči domu Jakovljevom, govori Gospod, Gospod Bog nad vojskama:
030	AMO	003	014	Na dan kada kaznim Izrailj za prestupe njegove kazniću i žrtvenike Vetilja. Odseće se rogovi žrtvenika i popadaće na tle.
030	AMO	003	015	I zimsku i letnju ću kuću udariti. Srušiće se kuće pune slonovače i mnogi će domovi biti zbrisani – govori Gospod.“
030	AMO	004	001	Čujte ovu reč, o, krave vasanske koje ste na brdu Samarije, što tlačite siromaha, obarate ubogoga i govorite muževima: „Donesite nam da pijemo!“
030	AMO	004	002	Gospod Bog se zakleo svetošću svojom: „Gle, evo dolaze vam dani kada će vas izvlačiti kukama, a poslednje od vas udicama.
030	AMO	004	003	Izlaziće svaka od vas, ravno napred, kroz pukotine i razbacaće vas po Armonu – govori Gospod.
030	AMO	004	004	Dođite u Vetilj i grešite, a u Galgalu grešite još više. Svoje žrtve jutrom prinosite i trećeg dana svoje desetke.
030	AMO	004	005	Zahvalnice sa kvascem prinosite, objavite dobrovoljne žrtve, razglasite ih, jer vam je to po volji, deco Izrailjeva – govori Gospod Bog.
030	AMO	004	006	A ja sam vam dao čiste zube u svim vašim gradovima, oskudicu hleba u svim mestima vašim, ali vi mi se niste vratili – govori Gospod.
030	AMO	004	007	Još sam vam i kišu uskratio, a bilo je tri meseca pred žetvu. Na jedan grad sam poslao kišu, a na drugi nisam. Poslao sam kišu na jednu njivu da je natopi, a ona koja nije natapana se osušila.
030	AMO	004	008	Dva su se, pa i tri grada doteturala do jednog grada da piju vode. I nisu se napili i vi mi se niste vratili – govori Gospod.
030	AMO	004	009	Udario sam medljikom i kukoljem bašte vaše i vaše vinograde, vaše smokve i vinograde vaše. Pojeo ih je skakavac, ali vi mi se niste vratili – govori Gospod.
030	AMO	004	010	I pomor sam slao među vas kao na Egipat. Mačem sam sasekao vaše mladiće sa sve vašim preotetim konjima. Dao sam da vam se do nosa podiže smrad vašeg tabora, ali vi mi se niste vratili – govori Gospod.
030	AMO	004	011	Zatirao sam neke od vas kao što je Bog opustošio Sodomu i Gomoru, bili ste kao ugarak izvučen iz ložišta, ali vi mi se niste vratili – govori Gospod.
030	AMO	004	012	Zato ću tako da ti uradim, o, Izrailju! I zbog toga što ću da ti uradim, pripremi se da sretneš svoga Boga, o, Izrailju!“
030	AMO	004	013	Jer, evo onoga što je gore načinio, što je vetar sazdao i javio čoveku misao svoju; koji zoru u tamu pretvara i hoda po uzvišenjima zemlje – ime mu je Gospod, Bog nad vojskama!
030	AMO	005	001	Čujte ovu reč, naricaljku koju o vama iznosim, o, dome Izrailjev!
030	AMO	005	002	„Pala je devica izrailjska i više ustati neće. Napuštena je na svojoj zemlji i nikoga nema da je podigne.“
030	AMO	005	003	Jer ovako kaže Gospod Bog: „U gradu iz kog je otišla hiljada ostaće njih stotinu, iz kog je otišlo njih stotinu ostaće desetoro domu izrailjskom.“
030	AMO	005	004	Jer ovako kaže Gospod domu izrailjskom: „Tražite me i živećete!
030	AMO	005	005	Ne tražite Vetilj! Ne idite u Galgal! Ne prelazite u Vir-Saveju! Jer, Galgal će sigurno u izgnanstvo, a i Vetilj će avetinja postati.“
030	AMO	005	006	Tražite Gospoda i živećete, da se ne bi obrušio kao oganj na dom Josifov i spalio ga, a niko ga ne gasi u Vetilju.
030	AMO	005	007	Vi u pelen pravdu izokrećete i pravednost na tle obarate.
030	AMO	005	008	A on je stvorio Vlašiće i Orion, pretvara mrak u jutro i okreće dan u noć. On doziva morske vode i izliva ih po zemljinom licu. Gospod je ime njegovo.
030	AMO	005	009	On sukne pustoš na moćnika i pustoš će na utvrđenje doći.
030	AMO	005	010	A oni mrze onoga koji na vratima prekoreva, gade se onoga koji čestito govori.
030	AMO	005	011	Zato što gazite ubogoga i uzimate mu danak u žitu, sagradili ste kuće od klesanog kamena ali nećete prebivati u njima. Nećete piti vino vaših rodnih vinograda koje ste zasadili.
030	AMO	005	012	Jer ja znam mnoštvo vaših prestupa i vaše mnogobrojne grehe. Tlačite pravednika, mito uzimate, na vratima ubogome pravdu izvrćete.
030	AMO	005	013	Zato mudar ćuti u ovom vremenu jer je zlo vreme.
030	AMO	005	014	Dobro tražite, a ne zlo, da živi budete, da sa vama bude Gospod, Bog nad vojskama, kako i kažete.
030	AMO	005	015	Zlo mrzite, a volite dobro, na vratima pravdu zastupajte, pa se možda Gospod, Bog nad vojskama, smiluje ostatku Josifovom.
030	AMO	005	016	Zato ovako kaže Gospod, Bog nad vojskama, Gospod: „Jadikovka je po svim trgovima i ulicama svim:’Jao! Jao!’ I zvaće ratara da žali, da žale oni koji znaju naricaljku.
030	AMO	005	017	Jadikovaće po svim vinogradima, jer posred tebe ja ću proći – govori Gospod.“
030	AMO	005	018	Jao onima što priželjkuju dan Gospodnji! Šta će vama dan Gospodnji? Tad je tama, a ne svetlo.
030	AMO	005	019	Kao čovek kad od lava beži, a dočeka ga medved, ili u kuću uđe i ruku svoju na zid stavi da ga ujede zmija.
030	AMO	005	020	Neće li dan Gospodnji biti tama, a ne svetlo i pomrčina bez sjaja?
030	AMO	005	021	„Ja mrzim, ja prezirem vaše svetkovine! Svetim saborima vašim ni da primirišem!
030	AMO	005	022	I ako mi prinosite svespalnice i vaše žitne žrtve, neću da ih prihvatim. Ne obazirem se na žrtve mira vaših utovljenih junaca.
030	AMO	005	023	Sklonite od mene buku svojih pesama i melodiju harfi svojih. Ne želim da ih čujem.
030	AMO	005	024	Neka pravda kao voda poteče i pravednost kao potok nepresušni.
030	AMO	005	025	Meni li ste prinosili žitne žrtve i prinose u pustinji četrdeset godina, o, dome Izrailjev?!
030	AMO	005	026	Nosili ste svoje idole – Sikuta, cara svoga i Kijuna, zvezdu svojih bogova – koje ste sebi načinili.
030	AMO	005	027	Izagnaću vas još dalje od Damaska, kaže Gospod, a njegovo je ime Bog nad vojskama.“
030	AMO	006	001	Jao lakomislenima na Sionu, onima što su bezbrižni na gori Samariji, onima što se zovu uglednima najboljih naroda, a kojima dolazi dom Izrailjev!
030	AMO	006	002	Pređite u Halani, razgledajte, pa odande idite u Amat-Rabu i spustite se u Gat filistejski. Jesu li ta carstva bolja od ovih i da li su im prostranije međe od vaših međa?
030	AMO	006	003	Vi odgurujete dolazak dana zla, a primičete vladavinu nasilja.
030	AMO	006	004	Baškarite se na ležajima od slonovače, protežete na divanima svojim i jedete jagnjad iz stada i telad iz štale.
030	AMO	006	005	Drndate po harfi, kao David sebi izmišljate instrumente.
030	AMO	006	006	Vi peharima pijete vino, mažete se najboljim uljima i ne bole vas Josifove razvaline.
030	AMO	006	007	Zato ćete sada otići u izgnanstvo na čelu izgnanika, umuknuće slavlje onih što se protežu.
030	AMO	006	008	Sobom se zakleo Gospod Bog, [ovako] govori Gospod, Bog nad vojskama: „Gnušam se Jakovljevog ponosa i mrzim njegova utvrđenja. Zato ću da predam grad i sve u njemu.“
030	AMO	006	009	Ako i desetoro ljudi preostane u jednoj kući i oni će pomreti.
030	AMO	006	010	Njihov rođak, najbliži njihov će ih uzeti da ih spali, da iznese kosti njihove iz kuće. I reći će onome u ćošku kuće: „Je li još neko sa tobom?“A on će mu odgovoriti: „Nije.“I dodaće: „Tiše samo! Ne spominji Gospodnje ime!“
030	AMO	006	011	Jer, evo, Gospod zapoveda i udariće veliku kuću i razvaliće je, a manja će kuća pući.
030	AMO	006	012	Trče li konji po liticama? Ore li se more volovima? Jer, pravdu ste u otrov preokrenuli i u pelen plod pravednosti.
030	AMO	006	013	Radujete se Lo-Devaru i govorite: „Nismo li svojom snagom osvojili Karnajim!“
030	AMO	006	014	„Jer, evo, podižem protiv vas, o, dome Izrailjev – govori Gospod Bog nad vojskama – narod koji će vas tlačiti od Levo-Amata do pustinjskog potoka.“
030	AMO	007	001	Ovo mi je pokazao Gospod Bog. Gle, sazdao je skakavce kad prolećni usevi počinju da niču. I gle, to su usevi nakon carske kosidbe!
030	AMO	007	002	I tako su popasli sve bilje po zemlji, a ja sam rekao: „O, Gospode Bože, molim te oprosti! Ali, kako će se dići Jakov kad je tako nejak?“
030	AMO	007	003	Gospod se sažalio zbog ovog. „Neće tako biti“– rekao je Gospod.
030	AMO	007	004	Ovo mi je pokazao Gospod Bog. Gle, Gospod Bog je pozvao oganj da sudi i on proguta golemi bezdan i proguta polje.
030	AMO	007	005	A ja sam rekao: „O, Gospode Bože, molim te oprosti! Ali, kako će se dići Jakov kad je tako nejak?“
030	AMO	007	006	Gospod se sažalio zbog ovog. „Neće ni ovo tako biti“– rekao je Gospod.
030	AMO	007	007	Ovo mi je pokazao Gospod Bog. Gle, Gospod je stajao na zidu pravljenom po visku, a u ruci mu je bio visak.
030	AMO	007	008	I rekao mi je Gospod: „Amose, šta vidiš?“Odgovorio sam: „Visak.“Gospod uzvrati: „Evo, postavljam visak usred svog naroda Izrailja i više im ne popuštam.
030	AMO	007	009	Opusteće Isakove uzvišice i svetilišta Izrailjeva će se srušiti. A ja ću mačem da ustanem na dom Jerovoamov.“
030	AMO	007	010	Amasija, sveštenik iz Vetilja, je poručio Jerovoamu, caru Izrailja: „[Znaš], protiv tebe se urotio Amos usred doma Izrailjevog. Zemlja ne može da trpi njegove reči!
030	AMO	007	011	Evo šta kaže Amos:’Jerovoam će skončati od mača, a Izrailj iz svoje zemlje sigurno ide u izgnanstvo.’“
030	AMO	007	012	Amasija je rekao Amosu: „Odlazi, videoče! Beži u Judinu zemlju pa tamo jedi hleba i prorokuj!
030	AMO	007	013	A u Vetilju ne smeš više da prorokuješ jer je ovo carevo svetilište i prestonica suverena.“
030	AMO	007	014	Amos je odgovorio Amasiji rečima: „Nisam bio ni prorok ni prorokov sin. Bio sam stočar i divlje smokve sam gajio.
030	AMO	007	015	Gospod me je uzeo od stada i rekao mi je Gospod:’Idi, prorokuj Izrailju, mom narodu.’
030	AMO	007	016	I sada čuj Gospodnju reč: ti kažeš:’Ne prorokuj protiv Izrailja i ne žvali protiv doma Isakovog.’
030	AMO	007	017	Zato ovako kaže Gospod:’Žena će ti postati gradska bludnica, a sinovi tvoji i tvoje ćerke će pasti od mača. Tvoje će se imanje užetom premeriti i razdeliti, a ti ćeš umreti na nečistom tlu. A Izrailj će sigurno iz svoje zemlje otići u izgnanstvo.’“
030	AMO	008	001	Ovo mi je pokazao Gospod Bog. Gle, korpa letnjeg voća.
030	AMO	008	002	Kazao mi je: „Amose, šta vidiš?“Odgovorio sam: „Korpu letnjeg voća.“Gospod uzvrati: „Mom narodu, Izrailju, došao je kraj i ja više neću da mu popuštam.
030	AMO	008	003	Na taj dan će lelek biti hramska pesma – govori Gospod Bog – posvuda će biti razbacani mnogi leševi. Tiše samo!
030	AMO	008	004	Čujte ovo, o, vi što gazite ubogoga i satirete ponizne u zemlji!
030	AMO	008	005	Govorite:’Kada će se završiti mladina da prodajemo žito, i subota, da otvorimo žitnice; da zakidamo na meri, varamo na tegovima i podvaljujemo nepoštenim terazijama;
030	AMO	008	006	da za srebro kupujemo siromaha i ubogog za sandale, da prodajemo žitne trice.’“
030	AMO	008	007	Gospod se zakleo ponosom Jakovljevim: „Doveka zaboraviti neću sva njihova dela.
030	AMO	008	008	Zar se zemlja zbog toga neće zadrmati i zakukati svako živi na njoj? Podiće se na njoj sve poput Nila, nabujaće i opašće kao Nil egipatski.
030	AMO	008	009	I toga dana ću dati da sunce zađe u podne, i doneću zemlji pomrčinu u po bela dana – govori Gospod.
030	AMO	008	010	Okrenuću vaše svetkovine u žalopojku i sve pesme vaše u naricaljku. Sva ću bedra vaša obući u kostret i oćelaviću svaku glavu. Učiniću žalopojku kao za jedincem i kraj toga kao dan gorčine.
030	AMO	008	011	Gle, dolaze dani – govori Gospod Bog – kada ću poslati glad na zemlju. Ali ne glad za hlebom, ne žeđ za vodom, već za slušanjem reči Gospodnjih!
030	AMO	008	012	Tumaraće od mora do mora i od severa do istoka. Lutaće s jednog kraja na drugi, tražiće reč Gospodnju i neće je naći.
030	AMO	008	013	Toga će dana od žeđi smalaksati lepe devojke i mladići,
030	AMO	008	014	oni koji se zaklinju idolom Samarije i govore:’Živ bio tvoj bog, o, Dane! Živ bio put u Vir-Saveju!’ I onda će pasti i više se neće dići.“
030	AMO	009	001	Video sam Gospoda, stajao je kod žrtvenika i rekao: „Udari u stubove! Neka se zatresu dovraci! Sruši ih na glavu svih njih, a ja ću da pobijem preživele i neće umaći ko god da beži, i niko se neće spasti.
030	AMO	009	002	U Svet mrtvih ako se ukopaju, i onde će ih moja ruka zgrabiti. Na nebesa da se popnu, i odande ću ih skinuti.
030	AMO	009	003	Na vrh Karmila da se sakriju, ja ću ih naći i uzeću ih odande. Na dno mora da se sakriju od pogleda moga, i onde ću zapovediti zmiji da ih ujede.
030	AMO	009	004	Ako ih njihov neprijatelj otera u izgnanstvo, i onde ću da zapovedim maču, pa će ih saseći. Oka sa njih ja skinuti neću da im zlo donesem, a ne dobro.“
030	AMO	009	005	Gospod Bog nad vojskama dotiče zemlju i ona se topi. I kukaju njeni stanovnici, nabuja ona poput Nila i opada poput Nila egipatskog.
030	AMO	009	006	On sebi na nebesima gradi odaje, za sebe je svod nad zemljom utemeljio. On poziva vode mora i izliva ih po zemljinom licu – Gospod je ime njegovo!
030	AMO	009	007	„Niste li za mene kao deca kušitska, vi, deco izrailjska? – govori Gospod. Zar ja nisam iz egipatske zemlje izveo Izrailja, Filistejce sa Kaftora i Arama iz Kira?
030	AMO	009	008	Evo, oči su Gospoda Boga na grešnom carstvu i ja ću da ga zbrišem sa lica zemlje. Ipak neću sasvim da zbrišem dom Jakovljev – govori Gospod.
030	AMO	009	009	Jer, evo, zapovedam da ću prosejati dom Izrailjev među svim narodima kao da ga prosejavam sitom, i ni zrnce na tlo pasti neće.
030	AMO	009	010	Od mača će izginuti svi grešnici mog naroda što govore:’Neće nam se približiti, zlo nas neće dohvatiti!’
030	AMO	009	011	Toga ću dana podići pali šator Davidov, zazidaću mu pukotine, sagradiću što je u njemu srušeno, i obnoviti ga kao u davnašnje vreme.
030	AMO	009	012	Tako će uzeti nasledstvo ostatka Edoma i sve narode koji nose moje ime – govori Gospod koji čini ovo.
030	AMO	009	013	Evo, dolaze dani – govori Gospod – kada će ratar stizati žeteoca i gazilac grožđa prestići sejača. I tada će gore kapati slatkim vinom i svi će se bregovi prelivati.
030	AMO	009	014	Vratiću Izrailj, svoj narod iz izgnanstva. I oni će obnoviti gradove napuštene i živeće u njima. Sadiće vinograde i njihovo piti vino, sadiće bašte i njihov rod jesti.
030	AMO	009	015	Zasadiću ih u zemlju njihovu i neće biti iščupani opet iz svoje zemlje, koju sam im dao“– kaže Gospod, tvoj Bog.
#
# BOOK	031	OBA	Obadiah	Knjiga proroka Avdije
031	OBA	001	001	Viđenje Avdijino: Ovako Gospod Bog kaže o Edomu: Čuli smo vest od Gospoda i glasnik je poslan među narode: „Ustanite! Dignimo se u boj protiv njega!“
031	OBA	001	002	„Evo, učinio sam te neznatnim među narodima i vrlo prezrenim.
031	OBA	001	003	Drskost srca tvoga te je obmanula, ti što živiš u raselini stene, stanovniče gorskih visina. Govoriš u srcu svome:’Ko da me dole, na zemlju sruši?!’
031	OBA	001	004	Sve i da se ko orao vineš, svoje gnezdo među zvezde sviješ, strovaliću te ja i odande – govori Gospod.
031	OBA	001	005	Ako ti lopovi dođu i po noći zatirači, zar neće nakrasti koliko im treba? Ako ti dođu berači grožđa, zar neće ostaviti za pabirčenje? Ali ti ćeš biti poharan!
031	OBA	001	006	O, kako će Isava da pretresu! Naći će mu sva skrivena blaga.
031	OBA	001	007	Sve do granice poterali te svi tvoji saveznici. Obmanuli su te, nadvladali te tvoji vajni prijatelji. Ti što tvoj hleb jedu, ispod tebe kopaju ti jamu, a ti o tome pojma nemaš.
031	OBA	001	008	Neću li onog dana – govori Gospod – satrti mudrace edomske i učene s gore Isavove?
031	OBA	001	009	O, Temane, prepašće se tvoji ratnici, svi sa gore Isavove biće pobijeni.
031	OBA	001	010	Zbog nasilja nad Jakovom, bratom tvojim, prekriće te stid i doveka satrven ćeš biti.
031	OBA	001	011	Onog dana kada si stajao po strani, od dana kad su mu tuđinci blago zarobili, kad neznanci grunuše na vrata njegova i za Jerusalim žreb bacaše, ti si bio kao jedan od njih.
031	OBA	001	012	Nisi smeo da posmatraš dan brata svoga, dan njegove kobi; nisi smeo da likuješ nad narodom Jude, onog dana kad su razoreni, i zlurado da se ceriš na dan njinog jada.
031	OBA	001	013	Nisi smeo da prođeš kroz vrata mog naroda u onaj dan njihove propasti. Nisi smeo da posmatraš zlo njihovo u taj kobni dan, da se pružaš za njihovim blagom na dan njinog jada.
031	OBA	001	014	Nisi smeo da stojiš na raskršćima, begunce njegove da ubijaš, da njegove izdaješ preživele u tom danu jada.
031	OBA	001	015	Blizu je dan Gospodnji svim narodima. Šta si činio, činiće se tebi. Obiće ti se o glavu dela tvoja.
031	OBA	001	016	Jer, kao što ste pili na mojoj svetoj gori i svi narodi će istrajno piti. I piće i gutaće i biće kao da ih nije bilo.
031	OBA	001	017	A na gori Sion spasenje će biti i biće ona svetinja, a dom će Jakovljev zaposesti posede svoje.
031	OBA	001	018	Vatra će postati dom Jakovljev, dom Josifov biće plamen, a dom Isavov postaće strnjika. I spaliće ih, progutaće ih, i neće se spasti niko iz doma Isavovog.“Jer tako kaže Gospod.
031	OBA	001	019	Oni iz Negeva će osvojiti goru Isavovu, a oni iz ravnice Filisteju. Osvojiće i područje Jefremovo i područje Samarije, a Venijamin će osvojiti Galad.
031	OBA	001	020	I izgnanici sa bedema naroda izrailjskog naslediće zemlju Hananaca do Sarepte. A izgnanici iz Jerusalima, koji su u Sefardu, zaposešće gradove Negeva.
031	OBA	001	021	I izaći će izbavljeni na goru Sion da sude gori Isavovoj i Carstvo će pripadati Gospodu.
#
# BOOK	032	JON	Jonah	Knjiga proroka Jone
032	JON	001	001	Reč Gospodnja dođe Joni, sinu Amitajevu:
032	JON	001	002	„Ustani i idi u Ninivu, onaj veliki grad, i propovedaj protiv njega, jer se njihova zloba popela do mene.“
032	JON	001	003	Međutim, Jona ustane i pobegne od Gospoda u Tarsis. Došavši u Jopu, našao je lađu koja je išla u Tarsis. Platio je vozarinu i ukrcao se u nju da sa njima ode u Tarsis i da pobegne od Gospoda.
032	JON	001	004	Ali Gospod podiže veliki vetar. Nastala je velika bura na moru, pa je izgledalo da će se lađa razbiti.
032	JON	001	005	Uplašivši se, mornari su počeli da prizivaju svaki svog boga i da izbacuju u more tovar što je bio u lađi, da je olakšaju. A Jona je sišao pod palubu, legao i zaspao tvrdim snom.
032	JON	001	006	Kapetan lađe dođe k njemu i reče mu: „Kako možeš da spavaš?! Diži se i prizivaj svoga Boga! Možda će se Bog obazreti na nas, te nećemo propasti.“
032	JON	001	007	Tada ljudi rekoše jedan drugome: „Hajde da bacimo žreb da vidimo zbog koga nas je snašlo ovo zlo.“Bacili su žreb i žreb je pao na Jonu.
032	JON	001	008	Oni su ga upitali: „Reci nam, zašto nas je snašlo ovo zlo? Kakvim se poslom baviš? Odakle dolaziš? Koja je tvoja zemlja, i kom narodu pripadaš?“
032	JON	001	009	Jona im odgovori: „Ja sam Jevrejin i bojim se Gospoda, Boga nebeskog, koji je stvorio more i zemlju.“
032	JON	001	010	Ljude je obuzeo veliki strah. Pitali su ga: „Šta si uradio?“Znali su da beži od Gospoda, jer im je sam rekao.
032	JON	001	011	Onda su ga upitali: „Šta da učinimo s tobom da nam se more smiri?“More je, naime, počelo sve više da besni.
032	JON	001	012	On im odgovori: „Podignite me i bacite me u more i more će vam se umiriti, jer znam da vas je ovo veliko nevreme snašlo zbog mene.“
032	JON	001	013	No, ljudi su počeli da veslaju kako bi se domogli obale, ali nisu mogli, jer se more još jače dizalo na njih.
032	JON	001	014	Tada su prizvali Gospoda govoreći: „Ne daj, Gospode, da propadnemo zbog života ovog čoveka! Ne svali na nas krv nevinog čoveka, jer ti, Gospode, činiš kako hoćeš.“
032	JON	001	015	Podigli su Jonu, i bacili ga u more; i more je prestalo da besni.
032	JON	001	016	Na to je ljude obuzeo veliki strah od Gospoda, pa su prineli žrtvu Gospodu i učinili zavete.
032	JON	001	017	Ali Gospod posla veliku ribu da proguta Jonu. Jona je bio u utrobi ribe tri dana i tri noći.
032	JON	002	001	Tada se Jona pomolio Gospodu, svome Bogu, iz utrobe ribe.
032	JON	002	002	Rekao je: „Iz nevolje svoje prizvah Gospoda i on mi je odgovorio, iz utrobe Sveta mrtvih zavapih, i ti si čuo glas moj.
032	JON	002	003	Ti si me bacio u dubine, u središte mora, bujica me opkolila, svi talasi tvoji i vrtlozi preplaviše me.
032	JON	002	004	Pomislih:’Oteran sam od tvojih očiju, no, opet ću sveti Dom tvoj gledati.’
032	JON	002	005	Vode mi dođoše do grla, bezdan me je okružio, trave mi se oko glave spletoše,
032	JON	002	006	spustih se do temelja gorskih, zauvek se brave zemaljske sklopiše nada mnom, ali ti si podigao iz jame život moj, Gospode, Bože moj.
032	JON	002	007	Kad mi život na izmaku beše, setih se Gospoda, i molitva mi dopre do Gospoda, do svetoga Doma tvojega.
032	JON	002	008	Oni što se drže ništavnih idola, milost Božiju sebi uskraćuju.
032	JON	002	009	Glasom hvalospevnim žrtvu ću ti prineti, što zavetovah, to ću izvršiti. Spasenje je od Gospoda!“
032	JON	002	010	Tada je Gospod zapovedio ribi, te je ona izbacila Jonu na kopno.
032	JON	003	001	Reč Gospodnja po drugi put dođe Joni:
032	JON	003	002	„Ustani i idi u Ninivu, taj veliki grad i propovedaj mu ono što ti ja kažem.“
032	JON	003	003	Jona ustane i ode u Ninivu po reči Gospodnjoj. A Niniva je bila veliki grad pred Bogom, tri dana hoda.
032	JON	003	004	Kad je ušao u grad, Jona je išao samo dan hoda propovedajući: „Još četrdeset dana i Niniva će biti uništena.“
032	JON	003	005	Ninivljani su poverovali Bogu; proglasili su post, pa su se, od najvećeg do najmanjeg, obukli u kostret.
032	JON	003	006	Kad je vest došla do cara, on je ustao sa svog prestola, skinuo svoje ruho, stavio na sebe kostret i seo u pepeo.
032	JON	003	007	Onda je zapovedio da viču po Ninivi: „Po nalogu cara i njegovih velikaša:’Ni čovek ni stoka, bilo krupna ili sitna, ne sme ništa okusiti! Neka ne pasu i ne piju vodu.
032	JON	003	008	Neka se i stoka i ljudi pokriju kostreću, i neka iz sve snage prizivaju Boga. Neka se svako odvrati od svoga zlog puta i od nasilja koje je činio.
032	JON	003	009	Ko zna? Možda će se Bog odvratiti i milostivo odustati od svog ljutog gneva, pa ne izginemo.’“
032	JON	003	010	Bog je video njihova dela, kako su se odvratili od svojih zlih puteva, pa je odustao od nesreće, koju je rekao da će izvršiti nad njima. I tako je nije izvršio.
032	JON	004	001	Tada se Jona veoma ozlovoljio i naljutio.
032	JON	004	002	Jona se pomolio Gospodu: „O, Gospode! Nisam li ja baš ovo rekao dok sam bio u svojoj zemlji? Ja sam i pobegao u Tarsis, zato što sam znao da si ti Bog milosrdan i milostiv, spor na srdžbu, bogat milosrđem, i da se sažališ nad nesrećom.
032	JON	004	003	Zato, Gospode, uzmi sada moj život, jer je bolje da umrem nego da živim.“
032	JON	004	004	Gospod reče: „Ljutiš li se s pravom?“
032	JON	004	005	Jona izađe iz grada i nastani se istočno od grada. Tamo je načinio sebi kolibu i seo u nju, u hlad, da vidi šta će Gospod učiniti s gradom.
032	JON	004	006	A Gospod Bog učini da izraste bršljan nad Jonom, da pruža senku nad njegovom glavom, da okonča njegovu zlovolju. Jona se veoma obradovao zbog bršljana.
032	JON	004	007	Ali sutradan, u zoru, Bog zapovedi crvu da podgrize bršljan, tako da je bršljan uvenuo.
032	JON	004	008	Kad je granulo sunce, Bog je učinio da dune vetar s istoka; sunce je peklo Joninu glavu, pa je smalaksao. Želeći da umre, rekao je: „Bolje da umrem, nego da živim.“
032	JON	004	009	Bog upita Jonu: „Gneviš li se s pravom zbog bršljana?“On odgovori: „Da, s pravom sam ljut nasmrt.“
032	JON	004	010	Gospod mu reče: „Tebi je žao bršljana oko koga se nisi trudio, i koga nisi uzgojio; jedne noći je niknuo, a druge noći je uvenuo.
032	JON	004	011	A meni da ne bude žao Ninive, velikog grada u kome ima više od stotinu dvadeset hiljada ljudi, koji ne znaju šta je desno a šta levo, i mnogo stoke?“
#
# BOOK	033	MIC	Micah	Knjiga proroka Miheja
033	MIC	001	001	Ovo je Gospodnja reč koja je došla Miheju Morašćaninu, viđenje za Samariju i Jerusalim u vreme Jotama, Ahaza i Jezekije, careva Jude.
033	MIC	001	002	Čujte, o, narodi svi! Poslušaj, zemljo, svi vi što je ispunjavate! Neka Gospod Bog protiv vas svedok bude, Gospod iz hrama svetosti svoje.
033	MIC	001	003	Jer, gle, izlazi Gospod iz svog mesta, sići će da gazi visine zemaljske.
033	MIC	001	004	Pod njim će se topiti planine, raspuknuće se doline kao vosak pred ognjem, biće kao kada voda niz strminu teče.
033	MIC	001	005	Sve je to zbog Jakovljevog prestupa i zbog greha kuće izrailjske. A koji je Jakovljev prestup? Zar to nije Samarija? I koje su uzvišice Judine? Zar to nije Jerusalim?
033	MIC	001	006	„Samariju ću da pretvorim u hrpu kamenja nasred ledine, u polje za zasad vinograda. Kamenje ću njeno da izručim u dolinu, ogoliću njene temelje.
033	MIC	001	007	Biće satrveni svi njeni kipovi i u vatri izgoreće svi njeni dobici. Uništiću sve njene idole jer ih je nakupila od dobiti bludničke, pa će opet biti bludnička dobit.“
033	MIC	001	008	Žaliću ja zbog ovog, vapiću, ići ću bos i go. Zavijaću naricaljku kao šakal i kliktaću kao ženka noja.
033	MIC	001	009	Jer nema leka za njenu ranu koja dođe sve do Jude, raširi se sve do vrata mog naroda u Jerusalimu.
033	MIC	001	010	Ne javljajte Gatu, ne jecajte, ne plačite. U Vet-Afri u prašini valjajte se.
033	MIC	001	011	Beži, stanovnice safirska, gola i osramoćena. Neće izaći stanovnica sananska jer zbog naricaljke Vet-Ezela tamo nećete zaklon naći.
033	MIC	001	012	Dobro čeka zabrinuta stanovnica marotska, jer je sišlo od Gospoda zlo na vrata Jerusalima.
033	MIC	001	013	U bojna kola upregni konje, stanovnice Lahisa, jer si početak greha ćerko sionska. U tebi su se našli prestupi Izrailja.
033	MIC	001	014	Zato ćeš dati darove Moreset-Gatu, a kuće ahzivske izneveriće careve Izrailja.
033	MIC	001	015	Ipak ću ti dovesti osvajača, stanovnice mariska, a do Odolama će doći slava Izrailja.
033	MIC	001	016	Oćelavi i kosu ošišaj za decom svojom milom. Raširi ćelu svoju kao lešinar, jer će od tebe otići u izgnanstvo.
033	MIC	002	001	Jao onima koji zlo spremaju, koji kuju nepravdu na posteljama svojim! Kad osvane, onda to i čine, jer je sila u ruci njihovoj.
033	MIC	002	002	Zažele njive – otimaju ih; i kuće – oduzimaju ih. Oni tlače čoveka i dom njegov, čoveka i njegovo nasledstvo.
033	MIC	002	003	Zato ovako kaže Gospod: „Evo, rodu ovom spremam zlo. Iz njega nećete svoje vratove izvući i nećete nadmeno ići, jer će doći vreme zla.
033	MIC	002	004	Toga će dana o vama s podsmehom pričati, naricaće naricaljku:’Zbilo se – reći će. Satrveni smo sasvim. Menjao je deo naroda moga. Kako ga je otrgnuo od mene! Naša je polja dao otpadnicima.’“
033	MIC	002	005	Zato nećeš imati nikoga ko bi ti žrebom merio užetom zemlju u zboru Gospodnjem.
033	MIC	002	006	„Ne penite proroštvima“– prorokuju oni – „Ne prorokujte o tim stvarima! Neće se na nas obrušiti.“
033	MIC	002	007	Kažeš li ti, o, dome Jakovljev: „Je li Duh Gospodnji nestrpljiv? To li su njegova dela?“„Ne čine li moje reči dobro onome koji ispravno živi?
033	MIC	002	008	Koliko juče moj se narod podigao kao neprijatelj. Skidate sa haljine plašt onima koji spokojno prolaze, kao oni koji se iz bitke vraćaju.
033	MIC	002	009	Žene mog naroda terate iz njihovih voljenih kuća, od njihove dece slavu moju doveka uzimate.
033	MIC	002	010	Ustanite i idite jer ovo nije mesto počinka. Zato što je nečisto, biće razoreno i biće to strahovito razaranje.
033	MIC	002	011	Ako čovek lažov, što ide niz vetar, slaže – prorokovaću ti o vinu i žestokom piću – taj će biti prorok ovom narodu.
033	MIC	002	012	Zaista, okupiću, Jakove, sve vas. Zaista, zajedno ću okupiti ostatak Izrailjev. Učiniću ih poput ovaca u toru, poput stada posred paše njegove, da od ljudi bude larma.
033	MIC	002	013	Pred njima će ići onaj što prodire, pa će i oni prodrti, proći kroz vrata i izaći kroz njih. Njihov će car ići pred njima i Gospod na njihovom čelu.“
033	MIC	003	001	Zato sam rekao: „Čujte, o, Jakova glavari i vojvode doma Izrailjevog! Nije li na vama da znate šta je pravda?
033	MIC	003	002	A vi mrzite dobro i volite zlo! Kožu sa njih gulite i meso sa njihovih kostiju.
033	MIC	003	003	Jedete meso mog naroda i kožu sa njih derete; lomite im kosti na komade; kasapite ih kao za lonac, kao meso usred tiganja.“
033	MIC	003	004	Tada će oni Gospodu da zavape, a on im se odazvati neće. Sakriće od njih lice svoje u ono vreme, jer su počinili zlodela.
033	MIC	003	005	„Ovako kaže Gospod protiv proroka koji zavode moj narod, koji grizu zubima i objavljuju mir, a rat najavljuju onome ko im u usta ništa ne stavlja.
033	MIC	003	006	Zato će vam noć pasti bez viđenja i tama će vas obaviti bez gatanja; sunce će nad prorocima zaći i biće onog dana mrak nad njima.
033	MIC	003	007	I posramiće se videoci, i zastideće se gatari. Zatvoriće usta svoja svi do jednog jer nema Božijeg odgovora.“
033	MIC	003	008	A ja sam pun snage Gospodnjeg Duha, pravde i sile, da objavim Jakovu prestup njegov i Izrailju njegov greh.
033	MIC	003	009	Čujte, o, glavari Jakovljevog doma i vojvode doma Izrailjevog, vi što se gadite na pravdu i izvrćete sve što je pravo;
033	MIC	003	010	koji krvlju Sion gradite i Jerusalim nepravdom.
033	MIC	003	011	Njegovi glavari za mito sude, za platu sveštenici njegovi uče. Proroci gataju za srebro, a na Gospoda se pozivaju govoreći: „Nije li Gospod među nama? Neće nas zlo zadesiti!“
033	MIC	003	012	Zato će zbog vas preoran biti Sion, Jerusalim u ruševine pretvoren, a brdo ovog Doma u zaraslu šumu.
033	MIC	004	001	Dogodiće se u poslednje dane i gora Doma Gospodnjeg biće postavljena vrh gora, i uzvišena iznad bregova. Puci prema njoj će se sticati.
033	MIC	004	002	Mnogi narodi će hodati i govoriti: „Hajde, popnimo se na goru Gospodnju i u Dom Boga Jakovljeva, te da nas on nauči putevima svojim, i da mi hodamo stazama njegovim.“Jer će poučenje izaći sa Siona, i reč Gospodnja iz Jerusalima.
033	MIC	004	003	Pa će on biti sudija među mnogim narodima, i on će biti merodavan za narode moćne i daleke; te će oni mačeve prekovati u raonike, a koplja u srpove. Neće više narod protiv naroda podizati mačeve, niti će se više učiti ratovanju.
033	MIC	004	004	Svako će da prebiva pod svojom lozom i pod svojom smokvom, a neće biti nikog da ih plaši, jer su tako kazala usta Gospoda nad vojskama.
033	MIC	004	005	Jer svi će narodi hoditi, svako u ime svoga boga, a mi ćemo hoditi u ime Gospoda, našeg Boga u veke vekova.
033	MIC	004	006	„Toga dana – govori Gospod – okupiću hrome, sabraću proterane kojima sam naudio.
033	MIC	004	007	Od hromih ću načiniti ostatak i od proteranih narod moćan. I Gospod će nad njima da vlada na gori Sion od sad pa doveka.
033	MIC	004	008	A ti, o, kulo stada, uporište ćerke sionske, tebi će doći i stići ti vlast, pređašnje carstvo ćerke Jerusalima.“
033	MIC	004	009	Zašto sada tako jako vičeš? Zar u tebi nema cara? Jesu li ti propali savetnici pa te je obuzeo bol kao porodilju?
033	MIC	004	010	Savij se i napni, o, ćerko sionska, kao porodilja, jer ćeš sada izaći iz grada i živećeš na polju. Otići ćeš u Vavilon i tamo će te izbaviti, tamo će te otkupiti Gospod iz ruku tvojih neprijatelja.
033	MIC	004	011	A sada su se protiv tebe okupili narodi mnogi, koji govore: „Oskrnavimo je! I nek nam se oči naslađuju Sionom.“
033	MIC	004	012	Ali oni ne znaju naume Gospodnje i njegove odluke ne shvataju, jer on ih sakuplja ko snoplje po gumnu.
033	MIC	004	013	„Ustani i vrši, o, ćerko sionska! Načiniću ti gvozdeni rog i bronzana kopita da smrviš narode mnoge.“Gospodu ćeš da posvetiš njihovu otimačinu, i njihovo blago Gospodu sve zemlje.
033	MIC	005	001	A sada se u čete saberi, o, ti, ćerko čete! Opsadu je protiv nas digao, palicom udaraju po obrazu sudiju Izrailja.
033	MIC	005	002	„A ti, Vitlejeme Efrato, premda si malen među hiljadama Jude, iz tebe će mi izaći Vladar Izrailja, a poreklo mu je od davnina, od večnosti.“
033	MIC	005	003	Zato će ih predati dok ne bude vreme da rodi ona što će da rodi, a ostatak braće njegove će se vratiti deci Izrailja.
033	MIC	005	004	I on će stajati i napasaće ih u sili Gospodnjoj i u slavi imena Gospoda, Boga svoga. A oni će da počivaju, jer će se on tada veličati do krajeva gde zemlja prestaje.
033	MIC	005	005	On će biti taj mir, kad Asirac dođe u našu zemlju i stupi u dvorove naše. A mi ćemo ustati protiv njega sa sedam pastira i osam narodnih knezova.
033	MIC	005	006	Oni će mačem potući zemlju asirsku i zemlju Nevrodovu na vratima njegovim; a on će da nas izbavi od Asirca koji će doći u našu zemlju i zgaziće među našu.
033	MIC	005	007	Jakovljev ostatak će biti među mnogim narodima kao rosa Gospodnja, kao sitna kiša po travi što za čoveka ne mari i ne čeka nikoga od ljudi.
033	MIC	005	008	Jakovljev ostatak će biti među mnogim narodima, usred mnoštva ljudi kao lav među šumskim zverima; kao lavić među stadima ovaca. A prođe li, satrće i rastrgnuti, a nikoga da izbavi.
033	MIC	005	009	Nek se digne ruka tvoja na neprijatelje tvoje! Neka se istrebe svi dušmani tvoji!
033	MIC	005	010	„I toga ću dana – govori Gospod – da potamanim tvoje konje iz tvoje sredine i izlomim tvoja bojna kola!
033	MIC	005	011	Gradove tvoje zemlje ću da srušim i sva utvrđenja tvoja ću da razorim.
033	MIC	005	012	Istrebiću vračanje ruku tvojih i ostaćeš bez gatara!
033	MIC	005	013	Izlomiću tvoje kipove i svete stubove u tvojoj sredini, pa se više nećeš klanjati svojoj rukotvorini.
033	MIC	005	014	Izvaliću Aštartine stupove iz tvoje sredine i tvoje ću gradove da porušim.
033	MIC	005	015	U gnevu i jarosti ću se osvetiti ovim neposlušnim narodima.“
033	MIC	006	001	Čujte sada šta govori Gospod: „Ustani, sa gorama se parniči. Glas tvoj neka čuju brda.
033	MIC	006	002	O, brda i čvrsti temelji zemljini, čujte Gospodnji slučaj! Jer, Gospod se sudi sa svojim narodom i sa Izrailjem se spori.
033	MIC	006	003	Šta sam ti uradio, narode moj? Čime sam ti dojadio, odgovori mi?
033	MIC	006	004	Pa ja sam te izveo iz egipatske zemlje, iz kuće ropstva sam te otkupio i pred tobom poslao Mojsija, Arona i Mariju.
033	MIC	006	005	Seti se, molim te, narode moj, šta je naumio moavski car Valak i šta mu je govorio Valam, sin Veorov, šta se zbilo od Sitima do Galgala, da biste shvatili Gospodnju pravednost.“
033	MIC	006	006	Kako ću Gospodu da pristupim, savijen ničice pred uzvišenim Bogom? Da mu pristupim sa svespalnicama i teladima od godinu dana?
033	MIC	006	007	Hoće li Gospod biti zadovoljan sa hiljadama ovnova, sa desetinom hiljada potoka ulja? Da li da prvenca dam za svoje prestupe, plod utrobe svoje za greh duše moje?
033	MIC	006	008	Objavio ti je Gospod, o, čoveče, šta je dobro i šta traži od tebe: samo da činiš pravdu, voliš milosrđe i pokorno hodaš sa svojim Bogom.
033	MIC	006	009	Glas Gospodnji viče gradu i ko je mudar bojaće se imena tvoga. „Slušajte žezlo moći i onoga ko ga je ovlastio!
033	MIC	006	010	Ima li u kući nepoštenog još uvek nepoštenog blaga i proklete nepoštene mere?
033	MIC	006	011	Zar ću da budem čist sa nepoštenim terazijama i sa torbom netačnih tegova?
033	MIC	006	012	Jer su njihovi bogataši puni nasilja, njegovi stanovnici govore prevaru, lažljiv im je jezik u ustima.
033	MIC	006	013	I još ću te razboleti udarajući te, zbog greha ću te pustošiti.
033	MIC	006	014	Ješćeš, a sit nećeš biti. Bićeš prazan u nutrini svojoj. Sklanjaćeš, a nećeš osigurati. A ja ću mač poslati na ono što si osigurao.
033	MIC	006	015	Sejaćeš, ali nećeš žeti, gazićeš masline i grožđe, ali se uljem nećeš mazati i vino nećeš piti.
033	MIC	006	016	Držiš Amrijeve uredbe i sva dela Ahavovog doma. Ideš po njihovim savetima i zato sam te predao razaranju, a tvoj živalj će podneti ruglo i pogrdu mog naroda.“
033	MIC	007	001	Jadan li sam! Ja sam kao oni koji beru letnje voće i pabirče grožđe, a nema grozdova za jelo, i nema ranih smokava za kojima mi duša žudi.
033	MIC	007	002	Nestalo je vernika iz zemlje i pravednika među ljudima nema. Svako vreba krv da lije, svako mrežom lovi brata svoga.
033	MIC	007	003	Rukama su vešti u zlu. Glavar zahteva, sudija mito traži, velikaš kazuje svoje prohteve i zajedno spletkare.
033	MIC	007	004	Njihov je najbolji čovek poput trna, a pravednik gori od trnovog žbuna. Stiže ti tvoja kazna, dan što ti je najavljen, i sada će nastati njihova pometnja.
033	MIC	007	005	Drugu ne veruj i u prijatelja se ne pouzdaj. Usta svoja ne otvaraj ni pred onom u naručju svome.
033	MIC	007	006	Sin prezire oca, ćerka se diže na majku svoju i snaha na svekrvu svoju. Čoveku će njegovi ukućani postati neprijatelji.
033	MIC	007	007	A ja Gospoda iščekujem, čekam Boga mog spasenja! Uslišiće mene Bog moj!
033	MIC	007	008	Ne raduj se nada mnom, o, neprijateljice moja! Jer, ako sam i pao, ustaću; ako i u tami sedim, Gospod mi je svetlost!
033	MIC	007	009	Gospodnju ću jarost da podnosim – jer sam mu zgrešio – dok moj slučaj ne odbrani i parnicu moju pravedno ne reši. Izvešće me on na svetlost i ja ću gledati pravednost njegovu.
033	MIC	007	010	Videće to moja neprijateljica i sramota će pokriti onu što me pita: „Gde je Gospod, tvoj Bog?“A ja ću je posmatrati, jer će tada postati blato po drumu gaženo.
033	MIC	007	011	To je dan gradnje tvojih zidova, toga dana će se tvoja međa proširiti.
033	MIC	007	012	Toga će ti dana dolaziti od Asirije do gradova Egipta; i od Egipta do reke [Eufrat]; od mora do mora i od gore do gore.
033	MIC	007	013	I zemlja će se pretvoriti u pustoš zbog njenih stanovnika, zbog ploda dela njihovih.
033	MIC	007	014	Palicom svojom napasaj svoj narod, stado svog nasledstva što prebiva sâmo u čestaru, usred voćnjaka. Napasaj ih po Vasanu i Galadu kao u starim vremenima.
033	MIC	007	015	„Kao u danima tvog izlaska iz egipatske zemlje pokazaću vam čudesa.“
033	MIC	007	016	Narodi će gledati i zastideće se sve svoje snage. Zatvoriće usta svoja i uši će im zagluveti.
033	MIC	007	017	Lizaće prašinu poput zmije, poput gmizavaca zemaljskih trešće se puzeći iz svojih utvrda. Zbog Gospoda, našeg Boga, prestravljeni biće i plašiće te se.
033	MIC	007	018	Ko je Bog tebi nalik, što krivice prašta i prelazi preko greha ostatka svog nasledstva? Ne srdi se doveka već uživa u milosti.
033	MIC	007	019	Opet će se smilovati na nas i zgaziti naše krivice. Da, ti ćeš baciti u dubine mora sve grehe njihove.
033	MIC	007	020	Pokazaćeš istinu Jakovu i milost Avrahamu kako si se od davnina zakleo našim ocima.
#
# BOOK	034	NAH	Nahum	Knjiga proroka Nauma
034	NAH	001	001	Proroštvo o Ninivi. Knjiga viđenja Nauma iz Elkoša.
034	NAH	001	002	Bog je ljubomoran i osvećuje se Gospod. On je Gospod osvete i gospodar gneva. Gospod se sveti svojim dušmanima i gaji gnev prema svojim neprijateljima.
034	NAH	001	003	Gospod se sporo gnevi, velike je sile, ali krivca nipošto ne ostavlja nekažnjena. U olujnom vetru, u vihoru put je njegov i oblak mu je prašina pod nogama.
034	NAH	001	004	Kad more prekori, on ga isušuje i sve reke čini suvim. Venu Vasan i Karmil, vene cvat Livana.
034	NAH	001	005	Zbog njega se gore tresu, a bregovi rastaču. Zemlja se pred njim podiže i sav svet i svi koji na njemu žive.
034	NAH	001	006	Ko da stoji pred gnevom njegovim? Ko da izdrži plamen srdnje njegove? Jer gnev se njegov izlio kao lava i stene se pred njim drobe.
034	NAH	001	007	Gospod je dobar, zaštita je u danu nevolje i poznaje one što u njemu utočište traže.
034	NAH	001	008	On će silnom poplavom da dokrajči Ninivu, a svoje će dušmane u mrak da odagna.
034	NAH	001	009	Šta god da spletkarite protiv Gospoda, on će to da dokrajči. Nevolja se neće podignuti dvaput.
034	NAH	001	010	Neka su i kao trnje spleteni i kao pijani od svog pića, progutani biće sasvim ko strnjika suva.
034	NAH	001	011	Od tebe će doći onaj koji spletkari zlo protiv Gospoda, opaki savetnik.
034	NAH	001	012	Ovako kaže Gospod: „Iako su Asirci i složni i iako brojni, i takvi biće sasečeni i izgaženi. A ja sam te tlačio, narode moj, ali te više tlačiti neću.
034	NAH	001	013	Evo, sada ću da skršim njegov jaram na tebi, izlomiću tvoje okove.“
034	NAH	001	014	Gospod je zapovedio protiv tebe: „Tvoje ime neće imati potomke. Iz kuće tvojih bogova srušiću kipove i livene idole. Grob ti spremam jer si bezvredan.“
034	NAH	001	015	Evo, na gorama su noge blagovesnika koji mir objavljuje! Proslavljaj, Judo, praznike svoje! Ispuni svoje zavete jer te više neće gaziti opaki. Satrće se sasvim.
034	NAH	002	001	Pred tebe je stao onaj što te rasejava! Čuvaj utvrđenje, pazi na put, učvrsti bedra, okrepi sasvim svoju snagu!
034	NAH	002	002	Jer, Gospod će da obnovi Jakovljev ponos kao slavu Izrailja, premda su ih opustošili dušmani i posekli im loze.
034	NAH	002	003	Crven je štit ratnika njegovih, junaci su obučeni u skerlet, sijaju metalni okovi bojnih kola, a u danu kad se spremi i čempresi se tresu.
034	NAH	002	004	Po ulicama mahnitaju bojna kola, vršljaju po trgovima, izgledaju kao baklje, galopiraju kao munje.
034	NAH	002	005	Setiće se svojih vojskovođa koji će se spoticati na svojim marševima, žuriti njenim zidinama i već spremnoj barikadi.
034	NAH	002	006	Ustave će se otvoriti i dvor će se podlokati.
034	NAH	002	007	Tako je urađeno: razotkrivena je i odvedena. Njene sluškinje zapevaju, pijuču kao golubice, u prsa se tuku.
034	NAH	002	008	Kao jezero je Niniva još od prvih dana, ali oni sada beže. „Stanite! Stanite!“Ali niko se okrenuo nije.
034	NAH	002	009	Otimajte srebro! Otimajte zlato! Nema mere zalihama i obilju svake dragocene stvari.
034	NAH	002	010	Opustelo, poharano i ojađeno! Tope se srca, klecaju kolena i bedra sva, svima su smrknuta lica.
034	NAH	002	011	Gde je lavlja jazbina, gde brlog za laviće? Gde su išli lav, lavica i mladunče, a da ih niko plašio nije?
034	NAH	002	012	Lav je lovio dovoljno za mladunce, davio plen za svoje lavice, svoju pećinu punio plenom i svoj brlog mesom.
034	NAH	002	013	„Evo me protiv tebe – govori Gospod nad vojskama – da tvoja bojna kola pretvorim u dim. Mač će da pojede laviće tvoje i tvoj ću plen da istrebim iz zemlje. Povik glasnika tvojih više se neće čuti.“
034	NAH	003	001	Jao gradu krvoločnom! Pun je obmane, pun je otimačine, u njemu plena nema da nema.
034	NAH	003	002	Fijuče bič i tutnje točkovi, konji su u galopu, a bojna kola poskakuju.
034	NAH	003	003	Konjanici jure dok mač seva i koplje blešti. Eno mnoštva poklanih, nema mere težini leševa, pobijenima nema broja i ljudi se o mrtve sapliću.
034	NAH	003	004	A to je zbog mnogih bludništava bludnice, zanosne i vešte u vračanju, koja prodaje narode svojim bludničenjem i plemena svojim vračanjima.
034	NAH	003	005	„Evo me protiv tebe – govori Gospod nad vojskama – da ti preko lica zadignem skutove, da narodima pokažem tvoju golotinju i carstvima tvoju sramotu.
034	NAH	003	006	Gadosti ću baciti na vas, prezreću vas i učiniti prizorom u koji se zuri.
034	NAH	003	007	Pobeći će od tebe svi koji te budu gledali. Reći će:’Opustošena je Niniva! Ko će da je požali?’ Gde da ti nađem utešitelje?“
034	NAH	003	008	Zar si ti bolja od No-Amona što prebiva na vodama Nila, okružen vodama, kome je more bilo bedem i kome su more zidine bile.
034	NAH	003	009	Kuš mu je bio snaga, Egipat kome kraja nije bilo, a Futi i Luvimani su mu pomagali.
034	NAH	003	010	Ipak je otišla u izgnanstvo, u ropstvo. A i decu su joj smrskali po uglovima svih ulica. Za njihove su plemiće bacali žreb, velikaše su im okovali lancima.
034	NAH	003	011	I još ćeš biti pijana i sakrivena, tražićeš zaklon pred neprijateljem.
034	NAH	003	012	Sva utvrđenja tvoja su smokve sa prvim zrelim plodovima koji, protresu li se, padaju u usta onog ko bi da ih jede.
034	NAH	003	013	Evo, tvoj je narod poput žena usred tebe. Vrata tvoje zemlje će se širom otvoriti neprijateljima tvojim. Tvoje će rešetke vatra da proguta.
034	NAH	003	014	Nahvataj sebi vode za opsadu! Ojačaj svoja utvrđenja! Idi, gacaj u glini, pravi cigle u kalupima.
034	NAH	003	015	Tamo će te vatra progutati, mač će te saseći, proždraće te kao skakavac. Namnoži se poput skakavaca! Namnoži se poput gusenica!
034	NAH	003	016	Umnožila si svoje trgovce da ih je više od zvezda na nebu, a oni su skakavci što su se izlegli i odleteli.
034	NAH	003	017	Tvoji stražari su kao gusenice, tvoje vojskovođe kao roj skakavaca što se roje na zidinama po hladnom danu. A kada sunce grane, oni odlete i ne zna se mesto na kome su?
034	NAH	003	018	Pospani su tvoji pastiri, o, care asirski! Dvorani tvoji dremaju, tvoj je narod raštrkan po gorama i nema ko da ih okupi.
034	NAH	003	019	Stradanju tvome nema leka. Opaka je tvoja rana. Svi koji čuju vest o tebi pljeskaju dlanovima nad tobom, jer koga nije zahvatila tvoja istrajna zloba?
#
# BOOK	035	HAB	Habakkuk	Knjiga proroka Avakuma
035	HAB	001	001	Proroštvo koje je video prorok Avakum:
035	HAB	001	002	O, Gospode, dokle da vapim za pomoć, a ti me ne čuješ! Vičem o nasilju, a ti ne spasavaš!
035	HAB	001	003	Zašto daješ da gledam pokvarenost, da vidim nevolju? Razaranje i nasilje su pred očima mojim. Eno, i nasilje i nesloga se dižu.
035	HAB	001	004	Zato Zakon gubi snagu, zato pravdi nikada nema mesta. Zlotvor opkoljava pravednika i zato ima mesta za pravdu iskvarenu.
035	HAB	001	005	„U narode pogledajte, čudite se i divite, jer, evo, učiniću nešto u vaše dane, u šta ne biste verovali da vam ko ispriča.
035	HAB	001	006	Jer, evo podižem Haldejce, surov i nagao narod da širom zemlje osvaja tuđa naselja.
035	HAB	001	007	Strahovit je i užasan; on odlučuje šta je pravda, a šta dostojanstvo.
035	HAB	001	008	Konji su im hitriji od risova i svirepiji od vukova u sumrak. Konjanici im galopiraju, dolaze izdaleka njihovi konjanici; lete, obrušavaju se kao lešinar što bi da ždere.
035	HAB	001	009	Svi dolaze zbog nasilja, horde su im okrenute istoku, a zarobljenike sakupljaju kao da su pesak.
035	HAB	001	010	On se ruga i carevima i sa vladarima se šegači. Svakom se utvrđenju smeje dok zemljane nasipe pravi i osvaja ih.
035	HAB	001	011	Kao vetar tada zaviori i mine, ali kriv je taj kome je božanstvo njegova snaga.“
035	HAB	001	012	O, Gospode, zar ti nisi od davnina, moj Bože sveti? Nećemo mi umreti! O, Gospode, za sud si ih odredio. O, Steno, za prekor si ih učvrstio.
035	HAB	001	013	Prečiste su oči tvoje da bi zlo promatrale, ti pakost ne možeš da gledaš. Zašto onda trpiš nevernike, ćutiš dok zlikovac proždire pravednijeg od sebe?
035	HAB	001	014	Stvorio si ljude kao ribe u moru i kao gmizavce što vladara nemaju među sobom.
035	HAB	001	015	I on ih sve udicom vadi, vuče ih svojom mrežom i u mrežu ih skuplja. Zato se i raduje i likuje.
035	HAB	001	016	Zato svojoj mreži žrtvuje, pali tamjan mreži svojoj, jer mu ona daje mastan obrok i obilje hrane.
035	HAB	001	017	I hoće li zbog toga da prazni mrežu svoju, da istrajno satirate narode bez zadrške?
035	HAB	002	001	Stajaću na svojoj straži, zauzeću mesto na bedemu. Stražariću da vidim šta će po meni reći i šta da mu odgovorim kada me ukori?
035	HAB	002	002	I Gospod mi je uzvratio rečima: „Čitko zapiši objavu na ploče, da se lako čita.
035	HAB	002	003	Jer ipak je ova objava za određeno vreme, žuri se kraju i ne obmanjuje. A ako i kasni, pričekaj, jer će sigurno doći. Doći će i neće zakasniti.
035	HAB	002	004	Evo čoveka prkosnog! U njemu je duša nepravedna, a pravednik će živeti od svoje vere.
035	HAB	002	005	Pa još i vino izneverava oholog čoveka i ne drži ga mesto kod kuće. Zinuo je kao Svet mrtvih. On je kao smrt i nikad mu dosta nije. On za sebe okuplja sve narode i sve ljude za sebe sabira.
035	HAB	002	006	A neće li baš ti narodi, svaki od njih, da pokrenu priču, pesmu rugalicu i zagonetku o njemu? Reći će:’Teško onome što sabira što mu ne pripada – i do kada tako misli – što je sebe nakrcao zalozima?’
035	HAB	002	007	Neće li se nenadano dići zajmodavci tvoji? Probudiće se oni pred kojima ćeš strepeti, pa ćeš ti njima postati plen.
035	HAB	002	008	Zato što si mnoge narode poharao, poharaće tebe ostatak naroda. I to za krv ljudi, za nasilje nad zemljom, nad gradom i nad svima koji u njemu žive.
035	HAB	002	009	Jao onom ko za svoju kuću nepoštenu dobit zgrće gramzivo, da bi u visini svoje gnezdo svio, da bi se spasao iz ruku propasti!
035	HAB	002	010	Kući si svojoj sramotu naneo ubijanjem mnogih naroda i dušu svoju ogrešio.
035	HAB	002	011	Jer će kamen iz zida vikati, svedočiće greda iz krova.
035	HAB	002	012	Jao onome koji na krvi grad gradi i naselje osniva na nepravdi!
035	HAB	002	013	Pazi, zar nije od Gospoda nad vojskama to što narodi rade za oganj i što se ljudi iscrpljuju nizašta?
035	HAB	002	014	Jer će se zemlja ispuniti poznavanjem Gospoda, kao što je vodom ispunjeno more.
035	HAB	002	015	Jao onome ko napija svoga bližnjeg, gnev svoj izliva i opija ga da bi mu gledao golotinju!
035	HAB	002	016	Nasitićeš se sramotom više nego čašću. Pij sada i ti i pokaži svoju neobrezanost. Stići će te čaša u desnici Gospodnjoj i sramota će pokriti čast tvoju.
035	HAB	002	017	Jer će te stići nasilje nad Livanom, istrebljenje životinja preplašenih, krv ljudi, nasilje nad zemljom, nad gradom i nad svima koji u njemu žive.
035	HAB	002	018	Kakva je korist od lika koji je klesar isklesao, od livenog idola, učitelja laži? Jer onaj koji ga je napravio se pouzdaje u svoje delo, praveći neme idole.
035	HAB	002	019	Jao onome koji drvetu govori:’Budi se!’ I kamenu nemom:’Podigni se!’ Taj li će da te poučava? Evo, optočen je zlatom i srebrom, ali u njemu nema daha.“
035	HAB	002	020	Ali Gospod je u svom hramu svetom. Tiho pred njim, zemljo sva!
035	HAB	003	001	Molitva proroka Avakuma u obliku naricaljki:
035	HAB	003	002	O, Gospode, čuo sam vest o tebi i uplašio sam se! O, Gospode, oživi delo svoje u vremenu, obnovi ga usred godina, seti se da se smiluješ u gnevu svome.
035	HAB	003	003	Sa Temana dolazi Bog i Svetitelj sa Gore Farana. (Sela) Veličanstvo njegovo pokriva nebesa, a slava njegova zemlju ispunjava.
035	HAB	003	004	Njegovo svetlo blista, a u ruci mu je dvokraka munja, gde je skrovište snage njegove.
035	HAB	003	005	Pred njim pomor ide, a pošast ga sve u stopu prati.
035	HAB	003	006	Kada stane, tad se zemlja trese; kad pogleda, narodi poskaču; rastresu se večiti vrhovi i sležu se brda drevna, jer drevni su putevi njegovi.
035	HAB	003	007	Video sam tugu pod šatorima Kušana, podrhtavaju šatorski zastori zemlje madijanske.
035	HAB	003	008	O, Gospode, jesi li na reke gnevan? Gneviš li se ti na reke ili si na more jarostan? Evo, jezdiš na konjima svojih bojnih kola spasenja.
035	HAB	003	009	Razotkriven i vidno je postavljen luk tvoj, reč zakletve tvoje šiba. (Sela) A reke brazdaju zemlju.
035	HAB	003	010	Gledaju te, grče se planine, kuljaju bujične vode, bezdan se javlja hukom svojim i ruke svoje visoko diže.
035	HAB	003	011	Sunce i mesec miruju u svom prebivalištu, uminu na svetlo strela tvojih i na blesak sjaja tvoga koplja.
035	HAB	003	012	Ti u ljutnji zemlju gaziš, u jarosti ti narode vršeš.
035	HAB	003	013	Izlaziš zbog spasenja svog naroda, zbog spasenja pomazanika svoga drobiš glavara zlikovačkog doma, razotkrivaš od pete do vrata. (Sela)
035	HAB	003	014	Njihovim kopljima probadaš glavara njihovih ratnika, a oni jurišaju da nas zdrobe, i likuju kao kad u potaji proždiru siromaha.
035	HAB	003	015	Ti gaziš po moru konjima svojim i pene se velike vode.
035	HAB	003	016	I ja sam to čuo i stomak mi se zgrčio, od tog zvuka mi zadrhtaše usne, trulež mi se uvuče u kosti, a kolena mi zaklecaše. Smiriću se sve do dana nevolje što dolazi na narod koji nas napada.
035	HAB	003	017	Ako smokva i ne propupi, ako nema na čokotu ploda; izneveri li trud oko masline, ne rode li polja hranom, nestane li stado iz tora i iščezne stoka iz obora,
035	HAB	003	018	u Gospodu ja ću da uskliknem i veselim se u Bogu mog spasenja!
035	HAB	003	019	Gospod Bog je moja snaga! Dade mi noge hitre ko u košute, po mom kršu dade mi da hodam.
#
# BOOK	036	ZEP	Zephaniah	Knjiga proroka Sofonije
036	ZEP	001	001	Reč Gospodnja koja je došla Sofoniji, Kušijevom sinu i potomku Godolije, Amarije i Jezekije u vreme Amonovog sina Josije, cara Jude.
036	ZEP	001	002	„Zbrisaću, dokrajčiću sve sa lica zemlje – govori Gospod.
036	ZEP	001	003	Dokrajčiću i čoveka i zver, dokrajčiću ptice s neba, ribe iz mora i pakosti sa sve pakosnima. Istrebiću ljude sa lica zemlje – govori Gospod.
036	ZEP	001	004	Podignuću svoju ruku na Judu i na sav živalj Jerusalima. Istrebiću sa ovog mesta Valov ostatak i spomen na idolopokloničke sveštenike s drugim sveštenicima;
036	ZEP	001	005	one što se po krovovima klanjaju vojsci nebeskoj, one koji se klanjaju i zaklinju Gospodu ali se zaklinju i Molohu;
036	ZEP	001	006	one što se okreću od Gospoda, one što ne traže Gospoda i za njega ne pitaju.“
036	ZEP	001	007	Tišina pred Gospodom Bogom jer je blizu dan Gospodnji! Spremio je Gospod žrtvu, sazvao je goste svoje.
036	ZEP	001	008	„A na dan Gospodnje žrtve sudiću glavare, careve sinove i sve koji nose odelo tuđinca.
036	ZEP	001	009	Kazniću sve koji toga dana preskaču preko praga, koji kuće svojih gospodara pune nasiljem i prevarom.
036	ZEP	001	010	Toga će se dana čuti – govori Gospod – plač nevolje sa Ribljih vrata, zapomaganje sa drugog kraja i velika lomljava sa brda.
036	ZEP	001	011	Kukajte, o, stanovnici Maktesa, jer gine sav narod koji trguje, biće pobijeni svi koji mere srebro.
036	ZEP	001	012	U to vreme ću svetiljkama da pretražim Jerusalim. Sudiću narodu poleglom [ko vino] po talogu svome, koji u srcu svom govori:’Gospod ne čini dobro, a ni zlo ne čini!’
036	ZEP	001	013	Blago će im plen postati i opusteće im kuće. Kuće će zidati, ali živeti u njima neće, sadiće vinograde, ali vino njihovo neće piti.“
036	ZEP	001	014	Blizu je veliki dan Gospodnji! Blizu je i sve je bliži i bliži! Gorak je povik dana Gospodnjeg i eno viče ratnik.
036	ZEP	001	015	Taj dan će biti dan gneva, dan nevolje i stradanja, dan razaranja i pustošenja, dan mrklog mraka, dan oblaka i guste tame;
036	ZEP	001	016	dan truba i bojnog pokliča nad gradovima utvrđenim, nad kulama visokim.
036	ZEP	001	017	„Naneću bol ljudima pa će ići kao da su slepi, jer su Gospodu sagrešili. Prosuće se krv njihova kao prah i kao đubrivo njihove utrobe.
036	ZEP	001	018	Ni njihovo srebro ni zlato njihovo neće moći da ih spase na dan gneva Gospodnjeg.“Plamen njegove revnosti proždraće svu zemlju, jer će sigurno i strašno dokrajčiti sav živalj zemaljski.
036	ZEP	002	001	Saberite se! Saberite se, o, narode koji stida nemaš,
036	ZEP	002	002	pre nego se osuda ostvari i dan prođe kao pleva; pre nego na vas dođe plamen gneva Gospodnjeg, pre nego na vas dođe dan gneva Gospodnjeg.
036	ZEP	002	003	Tražite Gospoda, o, svi ponizni u zemlji, koji izvršavate njegove sudove. Tražite pravednost! Tražite poniznost, pa možda na dan gneva Gospodnjeg skriveni budete.
036	ZEP	002	004	Jer Gaza će biti napuštena, Askalon će pustoš postati, Azotu će narod isterati u po bela dana, a Akaron će biti iskorenjen.
036	ZEP	002	005	Jao Herećanima, stanovnicima primorskog kraja! O, Hanane, reč je Gospodnja protiv tebe, zemljo filistejska: „Uništiću ti svakog živog!“
036	ZEP	002	006	Primorski će kraj postati pašnjaci, pastirske livade i torovi za ovce.
036	ZEP	002	007	Zato će ovaj kraj pripasti ostatku doma Judinog i po njemu će se napasati. Uveče će legati po kućama Askalona jer će ih se setiti Gospod, Bog njihov, i vratiće njihove izgnanike.
036	ZEP	002	008	„Čuo sam ruganje Moavaca i ponižavanje Amonaca. Oni hule na moj narod, osilili su se na njihovoj granici.
036	ZEP	002	009	Zato, života mi moga – govori Gospod nad vojskama, Bog Izrailjev – Moavci će biti kao Sodoma, a Amonci kao Gomora: carstvo kopriva, slana jama i večna pustoš. Poharaće ih ostatak mog naroda, preostali od moga naroda će ih zaposesti.“
036	ZEP	002	010	I ovo im je umesto njihovog ponosa, jer su osiono ponižavali narod Gospoda nad vojskama.
036	ZEP	002	011	Biće Gospod strašan prema njima jer će pomesti sve bogove zemaljske. Sva ostrva naroda će mu se pokloniti, baš svako sa svog mesta.
036	ZEP	002	012	„A i vi, o, Kušani, bićete sasečeni mačem mojim!“
036	ZEP	002	013	Pružiće on ruku svoju na sever i uništiće Asiriju. Ninivu će učiniti pustarom sprženom kao pustinja.
036	ZEP	002	014	Krda će ležati po njoj i sve vrste životinja. Buljina i sova po njenim stubovima noć provode, huču na prozoru. Razvaljen će biti prag jer je on izlomio dasku od kedra.
036	ZEP	002	015	Takav će biti oholi grad što spokojno počiva, koji u svom srcu kaže: „Ja jedini i niko kao ja!“Kako si postao pustoš, brlog svake zveri! Ko god mimo njega prođe zviždaće, odmahnuće rukom.
036	ZEP	003	001	Jao poganom i oskrnavljenom gradu siledžiji!
036	ZEP	003	002	On ne sluša glas i ne prihvata prekor Gospodnji. Ne pouzdaje se u Boga svoga i ne prilazi mu.
036	ZEP	003	003	Usred njega glavari njegovi su lavovi što riču, sudije su mu noćni vuci što do jutra sve kosti oglođu.
036	ZEP	003	004	Njegovi proroci su bahati, ljudi izdajnici. Sveštenici njegovi svetinju skrnave i Zakon krše.
036	ZEP	003	005	Pravedan je Gospod usred njega! On ne čini nepravdu. Svako jutro svoju pravdu daje i kad svane on se ne povlači. Ali zlotvor ni tad za sramotu ne zna.
036	ZEP	003	006	„Zatro sam narode i srušio im kule. Ulice sam im opustošio da ni prolaznika nema. Gradove im zarušio i nikoga nema, nema stanovnika.
036	ZEP	003	007	A rekoh:’Svakako ćeš me se uplašiti, prihvatićeš prekor.’ Tada mu se neće porušiti prebivalište svim onim što sam naumio za njega. Ipak, uporno su grešili svim delima svojim.
036	ZEP	003	008	Zato me čekajte – govori Gospod – do dana kada ću se dići zbog plena. Jer je moja odluka da okupim narode, da saberem carstva i na njih izlijem svoju jarost i sav plamen gneva svoga. Tako će u vatri revnosti moje sva zemlja biti progutana.
036	ZEP	003	009	Tada ću da dam narodima čista usta da svaki od njih priziva ime Gospodnje i rame uz rame mu služe.
036	ZEP	003	010	S druge strane, od reka kušanskih, doneće mi žitne žrtve moji molioci, ćerka mojih rasejanih.
036	ZEP	003	011	Nećeš se stideti toga dana svih svojih postupaka kojima si se bunio protiv mene. Tada ću ukloniti od tebe one ohole, tvoje ponosite, pa se više nećeš bahatiti na mojoj svetoj gori.
036	ZEP	003	012	U tebi ću ostaviti narod krotak i siromašan, i oni će utočište naći u imenu Gospodnjem.
036	ZEP	003	013	Ostatak Izrailja neće činiti nepravdu i laži neće govoriti. Neće im u ustima biti jezik obmane nego će se napasati i počivaće. Neće biti nikog da ih plaši.“
036	ZEP	003	014	Kliči, ćerko sionska! Podvikuj, Izrailju! Raduj se i veličaj od sveg srca, o, ćerko jerusalimska!
036	ZEP	003	015	Uklonio je Gospod presudu protiv tebe, pomeo je dušmane tvoje. Car Izrailja – Gospod je u sredini tvojoj! Od zla se ti više ne plaši.
036	ZEP	003	016	Tog dana će se reći Jerusalimu: „O, Sione, ne plaši se! Neka ti ruke ne klonu!
036	ZEP	003	017	Gospod, Bog tvoj je usred tebe, ratnik što ti pobedu daje. Radovaće se silno zbog tebe, utišaće te ljubavlju svojom. Klicaće zbog tebe radosnim povikom.“
036	ZEP	003	018	„Ojađene, odstranjene od praznika ja ću da okupim. Bili su daleko od tebe, obremenjeni sramotom.
036	ZEP	003	019	Evo, okrećem se svim tvojim tlačiteljima u vreme ovo. Spašću hrome i sabraću proterane. Daću čast i ime osramoćenima što su bili po celoj zemlji.
036	ZEP	003	020	Dovešću vas u ono vreme, u to vreme ja ću vas sabrati. Jer ja ću vam dati i ime i čast među svim zemaljskim narodima, kada na vaše oči vratim izgnane vaše“– kaže Gospod.
#
# BOOK	037	HAG	Haggai	Knjiga proroka Ageja
037	HAG	001	001	Druge godine cara Darija, u šestom mesecu prvog dana toga meseca, reč Gospodnja je došla preko proroka Ageja Zorovavelju, Salatilovom sinu koji je bio upravitelj Jude, i Prvosvešteniku Isusu, Josedekovom sinu. Poručila je:
037	HAG	001	002	„Ovako kaže Gospod nad vojskama:’Ovaj narod govori: „Nije vreme, još nije došlo vreme da se obnovi Dom Gospodnji!“’“
037	HAG	001	003	I onda je došla reč Gospodnja preko proroka Ageja i poručila:
037	HAG	001	004	„A vama je vreme da živite u svojim sređenim kućama, a ovaj je Dom porušen?!“
037	HAG	001	005	I zato ovako kaže Gospod nad vojskama: „Razmislite o svojim putevima!
037	HAG	001	006	Sejete mnogo, ali malo žanjete. Jedete, ali niste siti. Pijete, ali se niste napili. Oblačite se, ali vam nije toplo; a onaj koji je zaradio nadnicu, zaradio je za probušenu kesu.“
037	HAG	001	007	Ovako kaže Gospod nad vojskama: „Razmislite o svojim putevima!
037	HAG	001	008	Na goru se popnite i građu donesite! Obnovite Dom da uživam u njemu, da proslavljen budem – kaže Gospod.
037	HAG	001	009	Mnogo ste očekivali, a eno, malo ste dobili! Ja oduvam to što u kuću unesete. A zašto? – govori Gospod nad vojskama. Zato što je moj Dom porušen, a svaki od vas svoju kuću kući!
037	HAG	001	010	Zato su se nad vama zatvorila nebesa, nema rose, a zemlja je uskratila svoj rod.
037	HAG	001	011	Prizvao sam sušu na zemlju, na gore, na useve, na novo vino, na ulje, na sve čime zemlja rađa, na ljude, na stoku i na sav trud ruku.“
037	HAG	001	012	Zorovavelj, Salatilov sin i Prvosveštenik Isus, Josedekov sin, i sav preostali narod su poslušali glas Gospoda, Boga svoga, i sve reči proroka Ageja jer ga poslao Gospod Bog njihov. Narod je tada pokazao strahopoštovanje pred Gospodom.
037	HAG	001	013	A Agej, glasnik Gospodnji, je preneo narodu poruku od Gospoda i rekao im: „Ja sam sa vama – govori Gospod.“
037	HAG	001	014	Gospod je pokrenuo duh u Zorovavelju, Salatilovom sinu, upravitelju Jude i duh u Prvosvešteniku Isusu, Josedekovom sinu, kao i duh u svem preostalom narodu. Naime, došli su u Dom Gospoda nad vojskama, Boga svoga, i prionuli na posao.
037	HAG	001	015	A to je bilo dvadeset četvrtog dana, šestog meseca druge godine cara Darija.
037	HAG	002	001	Dvadesetog dana sedmog meseca, reč Gospodnja je došla preko proroka Ageja. Poručila je:
037	HAG	002	002	„Kaži upravitelju Jude Zorovavelju, Salatilovom sinu, i Prvosvešteniku Isusu, Josedekovom sinu, i svem preostalom narodu:
037	HAG	002	003	’Ko je među vama preostalima video ovaj Dom u njegovoj pređašnjoj slavi? A kako vam sada izgleda? Zar sad nije kao ništa?
037	HAG	002	004	Zato sada, Zorovavelju, budi jak – govori Gospod. Budi jak, prvosvešteniče Isuse, sine Josedekov! Budi jak, sav narode zemlje – govori Gospod. Gradite, jer ja sam sa vama – govori Gospod nad vojskama.
037	HAG	002	005	Ovo je obećanje koje sam vam dao kada ste izašli iz Egipta: moj će Duh biti među vama. Ne plašite se!’
037	HAG	002	006	Jer ovako kaže Gospod nad vojskama:’Još jednom ću, i to uskoro, uzdrmati nebesa i zemlju, more i kopno!
037	HAG	002	007	Uzdrmaću sve narode pa će doći Čežnja svih naroda. Ispuniću ovaj Dom slavom – kaže Gospod nad vojskama.
037	HAG	002	008	Moje je srebro, a i zlato je moje – govori Gospod nad vojskama.
037	HAG	002	009	Slava ovog drugog Doma će biti veća od slave prethodnog – kaže Gospod nad vojskama. Daću mir mestu ovom – govori Gospod nad vojskama.’“
037	HAG	002	010	Dvadeset četvrtog dana devetog meseca, druge godine Darijeve, reč Gospodnja je došla proroku Ageju i poručila:
037	HAG	002	011	„Ovako kaže Gospod nad vojskama:’Pitaj sveštenike za Zakon i reci:
037	HAG	002	012	Evo, ako neko nosi žrtvu u skutu svojih haljina, i skutom svojim dotakne hleb, varivo, vino, ulje i ostalu hranu, hoće li se ona posvetiti?’“A sveštenici su odgovorili: „Neće.“
037	HAG	002	013	Agej je uzvratio: „Ako se osoba onečišćena mrtvim telom dotakne svih tih stvari, hoće li se one onečistiti?“A sveštenici su odgovorili: „Onečistiće se.“
037	HAG	002	014	A Agej je uzvratio: „Takav je ovaj narod i takvi su ovi ljudi preda mnom – govori Gospod – takav je sav trud njihovih ruku. Nečisto je sve što mi tamo prinose.
037	HAG	002	015	Sada vas molim da srcem razmislite od danas pa unazad, od kada je polagan kamen za kamenom u Dom Gospodnji.
037	HAG	002	016	Od tog vremena kada bi neko na gomili očekivao dvadeset mera, bilo bi ih deset. A kada bi neko očekivao da iz vinske kace zagrabi pedeset naceđenih merica, bilo bi ih dvadeset.
037	HAG	002	017	Udarao sam vas i sva dela vaših ruku medljikom, kukoljem i gradom. I nijedan od vas mi se nije vratio – govori Gospod.
037	HAG	002	018	Srcem svojim razmislite od danas pa unazad, od dvadeset četvrtog dana devetog meseca do dana kada je osnovan Gospodnji Dom. Razmislite srcem svojim!
037	HAG	002	019	Naime, da li je zrno u ambaru? Pa ni loza, smokva, nar i maslina ne rađaju plodom. A od ovoga dana ja ću da blagoslovim!“
037	HAG	002	020	Gospodnja reč je došla i drugi put Ageju dvadeset četvrtog dana tog meseca:
037	HAG	002	021	„Reci Zorovavelju, upravitelju Jude:’Ja ću uzdrmati nebesa i zemlju!
037	HAG	002	022	Preturiću presto carstvima i uništiću snagu carstvima naroda. Prevrnuću bojna kola i njihove vozače pa će popadati konji i njihovi konjanici, i to svi do jednog od mača svog brata.
037	HAG	002	023	Toga ću dana – govori Gospod nad vojskama – da te uzmem, o, Zorovavelju, Salatilov sine, slugo moj! Govori Gospod: učiniću te pečatnim prstenom jer sam te izabrao – govori Gospod nad vojskama.’“
#
# BOOK	038	ZEC	Zechariah	Knjiga proroka Zaharije
038	ZEC	001	001	Osmog meseca druge Darijeve godine, reč Gospodnja je došla proroku Zahariji, Varahijinom sinu i Idovom unuku.
038	ZEC	001	002	„Gospod se veoma razgnevio na vaše pretke!
038	ZEC	001	003	Reci im zato: ovako kaže Gospod nad vojskama:’Vratite mi se, govori Gospod nad vojskama, i ja ću se vratiti vama – kaže Gospod nad vojskama.
038	ZEC	001	004	Ne budite kao vaši preci kojima su prorokovali pređašnji proroci rečima: ovako kaže Gospod nad vojskama: odvratite se, molim vas, od svojih zlih puteva i svojih zlih dela. Ali nisu poslušali, nisu marili za mene – govori Gospod.
038	ZEC	001	005	I gde su sada vaši preci? Doveka li žive proroci?
038	ZEC	001	006	Zar nisu stigle vaše pretke moje reči i moji zakoni, koje sam zapovedio svojim slugama prorocima? I oni su se pokajali i odgovorili: učinio je baš kako je i nameravao Gospod nad vojskama da nam uzvrati prema našim putevima i prema našim delima.’“
038	ZEC	001	007	Dvadeset četvrtog dana jedanaestog meseca, a to je mesec savat, druge Darijeve godine, došla je reč Gospodnja proroku Zahariji, Varahijinom sinu i Idovom unuku:
038	ZEC	001	008	Gle, bila je noć kada sam video čoveka kako sedi na konju riđanu. Stajao je među stablima mirte, tamo u dolu, a iza njega konji riđani, sivci i belci.
038	ZEC	001	009	Rekao sam: „Gospodaru moj, ko su ovi?“Odgovorio mi je anđeo koji je razgovarao sa mnom: „Pokazaću ti ko su ovi.“
038	ZEC	001	010	Tada je uzvratio čovek koji je stajao među stablima mirte. Rekao je: „Ovo su oni koje je Gospod poslao da obilaze zemlju.“
038	ZEC	001	011	A oni su kazali Anđelu Gospodnjem koji je stajao među stablima mirte: „Obišli smo zemlju. Evo, sva je zemlja mirna i spokojna.“
038	ZEC	001	012	Anđeo Gospodnji je odgovorio: „O, Gospode nad vojskama, zar se nećeš smilovati Jerusalimu i Judinim gradovima na koje si, evo, ozlojeđen ovih sedamdeset godina?!“
038	ZEC	001	013	A Gospod je anđelu koji je razgovarao sa mnom odgovorio blagonaklonim rečima, utešnim rečima.
038	ZEC	001	014	Anđeo koji je razgovarao sa mnom mi je kazao: „Objavljuj! Reci:’Ovako kaže Gospod nad vojskama: stalo mi je do Jerusalima i do Siona mi je veoma stalo.
038	ZEC	001	015	Strahovito sam gnevan na lakomislene narode, a na njih sam bio tek malo gnevan. Ali oni su zlo potpomogli.’
038	ZEC	001	016	Zato ovako kaže Gospod:’Vratiću se Jerusalimu sa smilovanjem! Obnoviće se u njemu moj Dom – govori Gospod nad vojskama. Zidarsko uže će razvučeno biti nad Jerusalimom.’
038	ZEC	001	017	Opet objavljuj i reci:’Ovako kaže Gospod nad vojskama: moji će se gradovi ponovo prelivati blagostanjem! Gospod će ponovo da se smiluje Sionu, ponovo će da odabere Jerusalim!’“
038	ZEC	001	018	Tada sam pogledao gore, i gle – četiri roga.
038	ZEC	001	019	Pitao sam anđela koji je razgovarao sa mnom: „A šta su oni?“Odgovorio mi je: „Ovo su rogovi koji su rasejali Judu, Izrailj i Jerusalim.“
038	ZEC	001	020	A Gospod mi je pokazao četvoricu kovača.
038	ZEC	001	021	Upitao sam: „Šta su oni došli da rade?“Odgovorio mi je rečima: „Ovo su rogovi koji su rasejali Judu tako da niko ni glavu podigao nije. A ovi kovači su došli da ih preplaše, da razvale rogove naroda koji su podignuli rog protiv Judine zemlje, da je raseju.“
038	ZEC	002	001	Onda sam podigao pogled, i gle, video sam čoveka kako u ruci drži uže za merenje.
038	ZEC	002	002	Upitao sam: „A gde ti ideš?“Odgovorio mi je: „Da izmerim Jerusalim i vidim koliko je širok i koliko je dug.“
038	ZEC	002	003	I gle, otišao je anđeo koji je razgovarao sa mnom, a drugi anđeo je došao da ga sretne.
038	ZEC	002	004	Rekao mu je: „Požuri! Reci ovako ovom mladiću:’Jerusalim će naseliti kao neograđeno mesto zbog mnoštva ljudi i stoke u njemu.
038	ZEC	002	005	Ali ja ću da mu budem zid vatreni svud unaokolo, biću slava usred njega – govori Gospod.
038	ZEC	002	006	Hej! Hej! Bežite iz zemlje severne – govori Gospod. Jer ja sam vas razasuo kao četiri vetra nebeska – govori Gospod.
038	ZEC	002	007	Hej, Sione! Beži, ti koji prebivaš kod ćerke vavilonske!
038	ZEC	002	008	Jer ovako kaže Gospod nad vojskama: zbog slave svoje on me je poslao narodima koji su vas poharali. Jer ko vas dira, u zenicu moga oka dira!
038	ZEC	002	009	Jer, evo, zamahnuću na njih svojom rukom pa će ih opleniti sopstveni podanici, i vi ćete znati da me je poslao Gospod nad vojskama.
038	ZEC	002	010	Kliči i raduj se, o, ćerko sionska! Evo, dolazim da živim u tvojoj sredini – govori Gospod.
038	ZEC	002	011	Mnogi će narodi prionuti uz Gospoda toga dana, postaće moj narod i ja ću da prebivam u tvojoj sredini. I ti ćeš znati da me je Gospod nad vojskama poslao k tebi.
038	ZEC	002	012	A Gospod će da nasledi Judu, svoj deo u svetoj zemlji, i ponovo će da odabere Jerusalim.
038	ZEC	002	013	Tišina, ljudi svi pred Gospodom! Jer, on se pridigao iz svoje svetinje gde prebiva.’“
038	ZEC	003	001	A onda mi je pokazao Prvosveštenika Isusa, kako stoji pred Anđelom Gospodnjim, i Satanu s njegove desne strane kako ga optužuje.
038	ZEC	003	002	Gospod je rekao Satani: „Neka ti Gospod zapreti, Satano! Neka ti zapreti Gospod koji je odabrao Jerusalim! Nije li on ugarak izvučen iz vatre?“
038	ZEC	003	003	Isus je bio obučen u prljave haljine dok je stajao pred anđelom.
038	ZEC	003	004	A on se ovako obratio onima što su stajali pred njim: „Skinite s njega prljave haljine.“I njemu reče: „Vidi! Skinuo sam s tebe krivicu tvoju. Neka te obuku u skupocene haljine.“
038	ZEC	003	005	Rekao sam: „Neka mu čist turban na glavu stave!“I stavili su mu čist turban na glavu i obukli su mu haljine dok je Anđeo Gospodnji tu stajao.
038	ZEC	003	006	Anđeo Gospodnji je opomenuo Isusa ovim rečima:
038	ZEC	003	007	„Ovako kaže Gospod nad vojskama:’Budeš li sledio moje puteve i ispunjavao moju odredbu, upravljaćeš mojim Domom i čuvaćeš moja dvorišta. Još ću ti dati slobodan pristup ovima što ovde stoje.
038	ZEC	003	008	Poslušaj, o, Isuse prvosvešteniče, ti i saradnici tvoji što sede oko tebe. Ti ljudi su znak da ja, evo, dovodim Izdanak, svog slugu.
038	ZEC	003	009	Jer, evo, kamen koji sam postavio pred Isusa je jedan kamen sa sedam očiju. Evo, isklesaću natpis na njemu – govori Gospod nad vojskama – i ukloniću krivicu zemlje u jednom danu.
038	ZEC	003	010	Toga dana – govori Gospod nad vojskama – pozivaćete svi bližnje svoje pod lozu i pod smokvu.’“
038	ZEC	004	001	Tako se anđeo koji je razgovarao sa mnom vratio i probudio me kao kada čoveka iz sna bude.
038	ZEC	004	002	Upitao me je: „Šta vidiš?“Odgovorio sam: „Gle! Vidim svećnjak sav od zlata sa sudom na vrhu, sa sedam žižaka na njemu i sa sedam levaka za svaki žižak na vrhu.
038	ZEC	004	003	Tu su i dva stabla masline kraj njega, jedno sa desne strane suda, a drugo sa njegove leve strane.“
038	ZEC	004	004	A ja sam ovako pitao anđela koji je razgovarao sa mnom: „Gospodaru moj, šta je ovo?“
038	ZEC	004	005	Anđeo koji je razgovarao sa mnom mi je uzvratio rečima: „Zar ne znaš šta je ovo?“Odgovorio sam: „Ne [znam], gospodaru moj.“
038	ZEC	004	006	Nastavio je i rekao mi: „Ovo je reč Gospodnja Zorovavelju koja kaže:’Ni silom ni snagom, već Duhom mojim – kaže Gospod nad vojskama.
038	ZEC	004	007	Ma, ko si ti, o, goro velika! Pred Zorovaveljom bićeš zaravan. On će izneti ugaoni kamen na vrh kličući: „Milost! Neka mu je milost!“’“
038	ZEC	004	008	Reč Gospodnja mi je došla i poručila:
038	ZEC	004	009	„Ruke Zorovaveljove su osnovale ovaj Dom i njegove će ga ruke završiti. I ti ćeš shvatiti da me je Gospod nad vojskama poslao k vama.
038	ZEC	004	010	Jer ko je prezreo dan skromnih početaka? A onih sedam će se radovati, videće ugaoni kamen i visak u ruci Zorovaveljovoj, tih sedam očiju Gospodnjih će pomno gledati po svoj zemlji.“
038	ZEC	004	011	Pitao sam ga: „A šta su ova dva stabla masline, jedno s desne strane svećnjaka, a drugo sa njegove leve strane?“
038	ZEC	004	012	I još sam ga pitao: „A šta su ove dve grane na maslinama, na dva zlatna levka, iz kojih curi zlatasto ulje?“
038	ZEC	004	013	Odgovorio mi je: „Zar ne znaš šta su oni?“„Ne [znam], gospodaru moj“– uzvratio sam.
038	ZEC	004	014	I reče mi: „Ovo dvoje su pomazanici koji stoje pred Gospodom sveg sveta!“
038	ZEC	005	001	A ja sam se okrenuo, podigao pogled, i gle! Video sam svitak koji leti.
038	ZEC	005	002	[Anđeo] me je pitao: „Šta vidiš?“Odgovorio sam: „Vidim svitak koji leti. Dug je dvadeset lakata, a širok deset lakata.“
038	ZEC	005	003	I rekao mi je: „Ovo je prokletstvo koje će preći preko cele zemlje. Prema onome što piše s jedne strane prognaće se svaki lopov, a svaki krivokletnik će se prognati prema onome što piše sa druge strane.
038	ZEC	005	004	’Ja ga donosim – govori Gospod nad vojskama – da uđe u kuću lopova i u kuću onoga koji se mojim imenom krivo kune. Prokletstvo će da mu prenoći usred kuće i uništi je sa sve gredama i kamenom.’“
038	ZEC	005	005	Prišao mi je anđeo koji je razgovarao sa mnom i rekao: „Podigni pogled i pogledaj. Šta je to što dolazi?“
038	ZEC	005	006	Odgovorio sam: „Šta je to?“A on je nastavio: „Korpa je to što dolazi, a ovo je njeno oko svuda po zemlji.“
038	ZEC	005	007	I gle! Olovni poklopac podignut i jedna žena što sedi usred korpe.
038	ZEC	005	008	I on je rekao: „Ova [žena] je opačina!“Onda ju je bacio nasred korpe i poklopio je onim olovnim poklopcem.
038	ZEC	005	009	Ja sam onda pogledao gore, i gle! Video sam, dolaze dve žene. Vetar im je bio u krilima, a krila su im bila kao rodina. I onda su podigle onu korpu između zemlje i nebesa.
038	ZEC	005	010	Pitao sam anđela koji je razgovarao sa mnom: „Gde to nose korpu?“
038	ZEC	005	011	Uzvratio mi je: „Da joj sazidaju kuću u zemlji Senar, pa kad je naprave postaviće je na njeno podnožje.“
038	ZEC	006	001	A ja sam se okrenuo, podigao pogled, i gle! Video sam kako četvora kola stižu između dve gore. A gore su bile bronzane.
038	ZEC	006	002	U prvim su kolima bili upregnuti konji riđani, a u drugim kolima konji vranci.
038	ZEC	006	003	U trećim su kolima bili upregnuti konji belci, a u četvrtim kolima snažni konji šarci.
038	ZEC	006	004	Obratio sam se anđelu koji je razgovarao sa mnom: „Gospodaru moj, šta je to?“
038	ZEC	006	005	Odgovorio mi je ovako: „Ovo su četiri nebeska duha koji dolaze iz prisustva Gospoda sve zemlje.
038	ZEC	006	006	Kola sa vrancima su dolazila na severnu zemlju, ona sa belcima su išla za njima, a kola sa šarcima su išla na jug.“
038	ZEC	006	007	Snažni konji su izašli željni da idu i optrče zemlju. A on reče: „Idite! Optrčite zemlju!“I oni su optrčavali zemlju.
038	ZEC	006	008	A on mi doviknu: „Vidi one koji su krenuli na severnu zemlju, kako su umirili moj duh u severnoj zemlji.“
038	ZEC	006	009	Došla mi je reč Gospodnja i poručila:
038	ZEC	006	010	„Uzmi od izgnanika, od Heldaja, od Tovije, od Jedaja, koji su došli iz Vavilona. Idi toga dana, uđi u kuću Josije, Sofonijinog sina.
038	ZEC	006	011	Uzmi zlato i srebro, napravi krunu i stavi je na glavu Prvosvešteniku Isusu, Josedekovom sinu.
038	ZEC	006	012	Reci mu:’Ovako kaže Gospod nad vojskama: evo čoveka! Zove se Izdanak. Izniknuće sa svog mesta i izgradiće Dom Gospodnji.
038	ZEC	006	013	Izgradiće Dom Gospodnji, nosiće slavu, zasešće i vladaće sa svog prestola. I sveštenik će biti na svom prestolu, a između njih dvojice će biti mir.’
038	ZEC	006	014	A kruna će ostati u Domu Gospodnjem za spomen Heldaju, Toviji, Jedaju i Henu, Sofonijinom sinu.
038	ZEC	006	015	Oni koji su daleko dolaziće da grade Dom Gospodnji pa ćete znati da me je k vama poslao Gospod nad vojskama. I to će se zbiti ako budete stvarno poslušali glas Gospoda, vašeg Boga.“
038	ZEC	007	001	Četvrte godine cara Darija, četvrtog dana devetog meseca kisleva, proroku Zahariji je došla reč Gospodnja.
038	ZEC	007	002	Naime, iz Vetilja su poslali Sarasara, Regem-Meleha i njihove ljude da vape pred licem Gospodnjim,
038	ZEC	007	003	da pitaju sveštenike Doma Gospoda nad vojskama i proroke: „Hoćemo li da jadikujemo u petom mesecu i posvetimo se, kako smo činili sve ove godine?“
038	ZEC	007	004	I došla mi je reč Gospoda nad vojskama i poručila:
038	ZEC	007	005	„Reci svem narodu zemlje i sveštenicima ovako:’Postili ste i jadikovali petog meseca i sedmog meseca svih ovih sedamdeset godina. A jeste li vi to zaista meni postili, baš meni?
038	ZEC	007	006	A kada jedete i pijete zar sebi ne jedete i zar sebi ne pijete?
038	ZEC	007	007	Nije li trebalo da poslušate reči koje je Gospod objavio preko pređašnjih proroka, kada je Jerusalim bio naseljen i spokojan; kada su bila naseljena sva njegova okolna mesta, kao i Negev i ravnica?’“
038	ZEC	007	008	Reč Gospodnja je došla Zahariji:
038	ZEC	007	009	„Ovako kaže Gospod nad vojskama:’Sudite pravedan sud, iskazujte milosrđe i ljubav svima, svakom svom bratu.
038	ZEC	007	010	Ne tlačite udovice, siročad, putnike, došljake i siromahe. Ne smišljajte zlo u srcu svome nikome od bližnjih.’
038	ZEC	007	011	Ali oni nisu hteli da slušaju već su tvrdoglavo okrenuli leđa i zatvorili uši da ne čuju.
038	ZEC	007	012	Svoja su srca učinili kao kremen, da ne čuju Zakon i reči koje im je Gospod nad vojskama poslao svojim Duhom po pređašnjim prorocima. I zato je došao veliki gnev od Gospoda nad vojskama.
038	ZEC	007	013	I kao što sam ih ja dozivao, a oni nisu slušali, tako su i oni dozivali, a ja ih nisam slušao – kaže Gospod nad vojskama.
038	ZEC	007	014	Kao vihor sam ih razvejao po svim narodima koje nisu znali, zemlja je zbog njih opustila i od onih koji prolaze i od onih koji se vraćaju. Oni su zemlju milu pretvorili u pustoš.“
038	ZEC	008	001	Reč Gospoda nad vojskama je došla i poručila:
038	ZEC	008	002	„Ovako kaže Gospod nad vojskama:’Stalo mi je do Siona, jako mi je stalo! Za njega revnujem velikom strašću!’
038	ZEC	008	003	Ovako kaže Gospod:’Vratio sam se na Sion da prebivam usred Jerusalima. „Grad istine“, zvaće se Jerusalim, a i gora Gospoda nad vojskama „Sveta gora“.’
038	ZEC	008	004	Ovako kaže Gospod nad vojskama:’Stari ljudi i stare žene će ponovo sedeti na trgovima Jerusalima, vremešni, svako sa štapom u ruci svojoj.
038	ZEC	008	005	Gradske će trgove ispuniti dečaci i devojčice. Igraće se po ulicama grada.’
038	ZEC	008	006	Ovako kaže Gospod nad vojskama:’Ako bi tih dana to preteško bilo u očima ovog ostatka, ovih ljudi, hoće li da bude preteško i u mojim očima? – govori Gospod nad vojskama.’
038	ZEC	008	007	Ovako kaže Gospod nad vojskama:’Evo, spašću svoj narod iz istočne zemlje i iz zapadne zemlje.
038	ZEC	008	008	Dovešću ih da prebivaju usred Jerusalima, pa će biti moj narod, a ja ću biti njihov Bog u istini i u pravednosti.’
038	ZEC	008	009	Ovako kaže Gospod nad vojskama:’O, vi što slušate, neka vam ruke budu jake u vremenu ovom zbog ovih reči koje vam govore proroci – koji su bili na dan osnivanja Doma Gospoda nad vojskama – da bi se izgradio Dom!
038	ZEC	008	010	Jer, pre tih dana nije bilo nadnice ni za ljude ni za stoku. Ko god da je odlazio i dolazio nije imao mira od neprijatelja, a ja sam zavadio bližnje međusobno.
038	ZEC	008	011	A ja sada neću biti ostatku naroda ovog kakav sam bio ranije – govori Gospod nad vojskama.
038	ZEC	008	012	Naime, sejaće se u miru, loza će rađati rodom svojim, zemlja će rađati plodovima i rosiće nebesa. Ja ću dati ostatku ovog naroda da nasledi sve ovo.
038	ZEC	008	013	I kao što ste bili prokleti među narodima, dome Judin i dome Izrailjev, tako ću vas sada spasti da ste blagoslov. Ne plašite se! Ruke svoje osnažite!’
038	ZEC	008	014	Jer ovako kaže Gospod nad vojskama:’Kao što sam nameravao da vam naudim kada su me gnevili vaši preci – kaže Gospod nad vojskama – i nisam se sažalio,
038	ZEC	008	015	tako sam okrenuo svoje namere u ovo vreme, da Jerusalimu i domu Judinom učinim dobro. Ne plašite se!
038	ZEC	008	016	Ovo su stvari koje ćete da radite: govorite istinu jedan drugom. Radi mira istinito i pravedno sudite na svojim vratima.
038	ZEC	008	017	Neka niko ne smišlja u srcu zlo protiv bližnjeg svoga. Ne volite lažno zaklinjanje. Sve su to stvari koje mrzim – govori Gospod.’“
038	ZEC	008	018	Došla mi je reč Gospoda nad vojskama:
038	ZEC	008	019	„Ovako kaže Gospod nad vojskama:’Postovi četvrtog, petog, sedmog i desetog meseca za dom Judin će postati radost i milina, postaće radosni praznici. Zato volite istinu i mir.’
038	ZEC	008	020	Ovako kaže Gospod nad vojskama:’Ponovo će doći narodi, stanovnici gradova mnogih.
038	ZEC	008	021	I stanovnici će ići jedni kod drugih i govoriće: hajde da odemo i vapimo pred licem Gospodnjim, da tražimo Gospoda nad vojskama. I ja ću ići!
038	ZEC	008	022	I doći će mnogi ljudi i narodi moćni, da traže Gospoda nad vojskama u Jerusalimu, da vape pred licem Gospodnjim.’
038	ZEC	008	023	Ovako kaže Gospod nad vojskama:’U to će vreme po desetoro ljudi od svakog narodnog jezika držati za skut jednog Jevrejina i govoriće: pustite nas da idemo s vama, jer smo čuli da je sa vama Bog!’“
038	ZEC	009	001	Proroštvo: Reč Gospodnja o zemlji Adrahu i o Damasku, odmorištu njegovom – jer su na Gospodu oči sveta i svih plemena Izrailja –
038	ZEC	009	002	zatim o Amatu, koji se graniči sa njim, kao i o Tiru i o Sidonu, jer su veoma mudri.
038	ZEC	009	003	Naime, Tir je sebi sazidao utvrđenje, zgrnuo je srebra kao prašine i zlata kao blata sa ulica.
038	ZEC	009	004	Gle! Gospod će ga razvlastiti, u more će bacati bedem njegov, a njega će samog plamen da proguta.
038	ZEC	009	005	Videće to Askalon pa će se prepasti, a Gaza će se zgrčiti od jakog bola, baš kao i Akaron čija će se nada obrukati. Postradaće car Gaze, a u Askalonu nikog neće biti.
038	ZEC	009	006	Mešanci će naseljavati Azot jer ću Filistejcima da slomim ponos.
038	ZEC	009	007	Uzeću im krv njihovih gadosti iz usta, između njihovih zuba. A ostatak će biti našem Bogu kao dostojanstvenik u Judi, a Akaron će biti poput Jevusejca.
038	ZEC	009	008	Hramu svom ću na stražu da se postavim zbog vojske, zbog onih što prolaze i dolaze. Dušman više neće da ga gazi jer sada sam očima svojim video to.
038	ZEC	009	009	Kliči radosno, o, ćerko sionska! Podvikuj od sreće, o, ćerko jerusalimska! Evo, Car tvoj k tebi dolazi! Pravedan je i spasava. On je krotak i jaše na magarcu i na magaretu, mladuncu magarice.
038	ZEC	009	010	Ukloniću iz Jefrema bojna kola i konje iz Jerusalima. Izlomiću ratne lukove i on će objaviti mir narodima, vladaće od mora do mora i od Eufrata do krajeva gde zemlja prestaje.
038	ZEC	009	011	Još ću ti zbog krvi tvog saveza osloboditi tvoje zarobljenike iz bezvodne jame.
038	ZEC	009	012	O, zatvorenici, u nadi se vratite u utvrđenje! Još toga ću dana da objavim: „Vraćam ti dvostruko.“
038	ZEC	009	013	Napeću sebi Judu kao luk i napuniću ga Jefremom. Podići ću tvoje sinove, Sione na sinove tvoje, Grčko. Učiniću te, [Sione], da si kao mač ratnika.
038	ZEC	009	014	Gospod će se javiti nad njima i suknuće kao munja strela njegova. Gospod Bog će zaječati trubom i hujaće u vihorima s juga.
038	ZEC	009	015	Gospod nad vojskama će biti zaštita nad njima, pa će razarati i obaraće kamenjem iz praćke. Piće i vikaće kao vinopije i biće puni kao pehar, kao uglovi žrtvenika.
038	ZEC	009	016	Toga dana će ih izbaviti njihov Gospod Bog kao stado svog naroda, i oni će blistati kao dragulji iz krune nad njegovom zemljom.
038	ZEC	009	017	Kakvo je dobro njegovo! Kakva je lepota njegova! Od žita će bujati mladići i devojke od šire.
038	ZEC	010	001	Tražite od Gospoda kišu u vreme prolećne kiše. Gospod stvara grmljavinu i pljuskove, on daje svakome rastinje po polju.
038	ZEC	010	002	Jer idoli objavljuju pakosti, sanjari vide prevaru, lažne snove raspredaju. Oni taštinom teše i zato ljudi idu kao ovce, ojađeni, jer nema pastira.
038	ZEC	010	003	„Na pastire je planula srdžba moja i jarcima ja ću da sudim. Jer Gospod nad vojskama se o svom stadu brine i o domu Judinom. On će ih učiniti svojim silnim ratnim konjem.
038	ZEC	010	004	Od njega je ugaoni kamen, od njega je klin u zidu; od njega je ratni luk i svaki vladar dolazi od njega.
038	ZEC	010	005	I oni će biti kao junaci što u boju gaze dušmane po blatu ulica. Boriće se, jer će Gospod biti s njima i posramiće one koji jašu konje.
038	ZEC	010	006	Ojačaću dom Judin i dom Josifov izbaviću. Obnoviću ih jer sam im se smilovao. I biće kao da ih odbacio nisam, jer ja sam Gospod, ja sam Bog njihov i ja ću im se odazvati.
038	ZEC	010	007	Jefremovci će biti kao junak moćni, srca radosnoga kao od vina. Deca njihova će to videti i milo će im biti. Klicaće im srca u Gospodu.
038	ZEC	010	008	Zazviždaću im i okupiću ih. Jer ja sam ih otkupio i biće ih mnoštvo kao što ih je mnoštvo i bilo.
038	ZEC	010	009	Rasejaću ih među narode i u dalekim krajevima će me se setiti. Živeće sa svojom decom i onda će se vratiti.
038	ZEC	010	010	Vratiću ih iz egipatske zemlje i iz Asirije. Okupiću ih u galadskoj zemlji i na Livan dovešću ih. Neće za njih biti dovoljno mesta.
038	ZEC	010	011	Kroz more oluje će proći i primiriće morske talase. Osušiće dubine Nila, poniziće ponos Asirije, a žezlo će egipatsko nestati.
038	ZEC	010	012	Osnažiću ih, ja Gospod, i u mom imenu će oni koračati – govori Gospod.“
038	ZEC	011	001	O, Livane, vrata svoja otvori da proždere oganj tvoje kedre!
038	ZEC	011	002	Jadikuj, čempresu, jer je pao kedar. Ta su moćna stabla uništena. Jadikujte, hrastovi Vasana, jer je oborena gusta šuma.
038	ZEC	011	003	Evo jauka pastirskog ridanja jer je ojađen njihov sjaj. Evo jeke rikanja lavića jer su opustošeni jordanski čestari.
038	ZEC	011	004	Ovako kaže Gospod, moj Bog: „Napasaj stado koje je za klanje.
038	ZEC	011	005	Kupci njihovi ih kolju i ne misle da su krivi. A oni koji ih prodaju govore:’Blagosloven Gospod! Obogatio sam se.’ Njihovi pastiri su nemilosrdni prema njima.
038	ZEC	011	006	Zato ni ja više neću da se smilujem na stanovnike zemlje – govori Gospod. Evo, predajem svakoga u ruke njegovog bližnjeg i u ruke njegovog cara. Oni će satrti zemlju, a ja neću da ih izbavim iz njihovih ruku.“
038	ZEC	011	007	I ja sam napasao stado za klanje, baš one najneznatnije u stadu. Uzeo sam dva štapa. Jedan sam nazvao „Blagost“, a drugi sam nazvao „Sloga“, pa sam napasao stado.
038	ZEC	011	008	Onda sam za mesec dana zbrisao tri pastira jer su mi se smučili, a i ja sam njima ogadio.
038	ZEC	011	009	Onda sam rekao: „Neću više da vas napasam! Neka skapa ovca koja je za smrt i neka propadne koja je za propast. A one koje prežive neka glođu jedna drugu.“
038	ZEC	011	010	Elem, uzeo sam „Blagost“, svoj štap, i prelomio ga. Tako sam raskinuo svoj savez koji sam sklopio sa svim narodima.
038	ZEC	011	011	Tog dana je bio slomljen, pa su i najneznatniji u stadu, oni što su u mene gledali, znali da je ova reč bila od Gospoda.
038	ZEC	011	012	Rekao sam im: „Ako je pravo u vašim očima vi mi dajte moju nadnicu. A ako nije, ne dajte mi.“Onda su mi odmerili nadnicu od trideset srebrnjaka.
038	ZEC	011	013	Gospod mi je rekao: „Baci grnčaru tu silnu vrednost kojom su me procenili!“I ja sam uzeo [od njih] trideset srebrnjaka i bacio ih grnčaru Doma Gospodnjeg.
038	ZEC	011	014	Zatim sam prelomio „Slogu“, svoj drugi štap, i tako prekinuo bratstvo između Jude i Izrailja.
038	ZEC	011	015	Gospod mi je kazao: „Ponovo uzmi opremu bezumnog pastira.
038	ZEC	011	016	Jer, evo, podižem u zemlji pastira koji neće mariti za one što skapavaju, neće tražiti zalutale, neće lečiti ranjene, neće voditi vrludave. On će jesti meso ugojenih ovaca i kidaće im papke.
038	ZEC	011	017	Jao bezumnom pastiru koji napušta stado! Mač mu je nad rukom i nad desnim okom. Ruka mu se sasvim osušila, desno mu se oko sasvim zamutilo!“
038	ZEC	012	001	Proroštvo reči Gospodnje o Izrailju. Govori Gospod koji je razastro nebesa i utemeljio zemlju, koji je načinio duh u čovekovoj nutrini:
038	ZEC	012	002	„Evo, načiniću Jerusalim čašom pijanstva za sve okolne narode. I Juda će biti pod opsadom kao i Jerusalim.
038	ZEC	012	003	Tog dana ću Jerusalim načiniti teškim kamenom za sve narode. Okilaviće teško svi koji ga podignu i protiv njega će se okupiti svi narodi zemaljski.
038	ZEC	012	004	Toga dana – govori Gospod – udariću smetenošću svakog konja, a konjanika bezumljem. Ali bdeću nad svakom kućom Judinom dok ću slepilom udariti sve konje naroda.
038	ZEC	012	005	I Judini glavari će govoriti u svom srcu:’Stanovnici Jerusalima naša su snaga zbog Gospoda nad vojskama, Boga njihovog.’
038	ZEC	012	006	Toga dana ću učiniti Judine glavare poput žeravice među stablima, poput baklje među snopovima. I oni će popaliti i sa leve i sa desne strane, sve narode unaokolo. Jerusalimljani će ponovo prebivati u svom mestu – u Jerusalimu.
038	ZEC	012	007	Gospod će prvo osloboditi šatore Judine, da sjaj slave doma Davidovog i slava stanovnika Jerusalima ne budu iznad Jude.
038	ZEC	012	008	Toga će dana Gospod biti zaštita svim stanovnicima Jerusalima. I onaj koji među njima posrće biće toga dana kao David. Dom Davidov biće kao Bog, kao Anđeo Gospodnji među njima.
038	ZEC	012	009	Toga dana ću učiniti da ispare svi narodi koji udare na Jerusalim.
038	ZEC	012	010	Izliću na dom Davidov i na stanovnike Jerusalima Duh naklonosti i preklinjanja. I oni će gledati mene, onoga koga su proboli. Zakukaće za njim kao što se kuka za jedincem. Gorko će plakati za njim kao što se plače za prvencem.
038	ZEC	012	011	Toga će dana biti velika žalost u Jerusalimu kao žalost za Adad-Rimonom u dolini Megido.
038	ZEC	012	012	Žaliće zemlja, porodica za porodicom za sebe, porodica doma Davidovog zasebno, njihove žene zasebno, porodica doma Natanovog zasebno i njihove žene zasebno;
038	ZEC	012	013	porodica doma Levijevog zasebno i njihove žene zasebno, porodica Semajeva zasebno i njihove žene zasebno;
038	ZEC	012	014	sve preostale porodice, svaka od njih zasebno i njihove žene zasebno.
038	ZEC	013	001	Toga će se dana zbog greha i nečistoće otvoriti izvor za dom Davidov i za stanovnike Jerusalima.
038	ZEC	013	002	Toga ću dana – govori Gospod nad vojskama – iz zemlje izbrisati imena idola i više se neće spominjati. Iz zemlje ću da istrebim i proroke i nečisti duh.
038	ZEC	013	003	A ako bi još neko da prorokuje, kazaće mu roditelji, otac njegov i majka njegova:’Živ nećeš ostati jer si laž objavljivao u ime Gospodnje!’ Tako će ga roditelji, otac njegov i majka njegova, probosti kada bude prorokovao.
038	ZEC	013	004	Toga će se dana zastideti proroci, baš svi, zbog svojih objava koje su prorokovali. Neće se više zagrtati kosmatim ogrtačem da bi obmanjivali.
038	ZEC	013	005	I kazaće:’Ja i nisam prorok. Ja sam ratar koji ore zemlju, nego me je neko kupio još kada sam mlad bio.’
038	ZEC	013	006	Neko će ga upitati:’Odakle ti te rane po prsima?’ Odgovoriće:’Izranjavali su me u kući moga prijatelja.’
038	ZEC	013	007	O, maču, ustani na mog pastira i na čoveka koji mi je blizak – govori Gospod nad vojskama. Udari pastira, i ovce će se razbežati, a ja ću nad neznatne da okrenem ruku svoju.
038	ZEC	013	008	I u celoj zemlji – govori Gospod – dve trećine će biti posečeno i postradaće. Tako će ostati samo trećina ljudi.
038	ZEC	013	009	Tu ću trećinu da pustim kroz vatru, da je pretopim kao što se srebro topi. Proveriću ih kao što se zlato proverava. Oni će zazvati moje ime i ja ću se odazvati i reći:’Ovo je moj narod!’ A oni će da uzvrate:’Gospod je naš Bog!’
038	ZEC	014	001	Evo, dolazi dan Gospodnji kada će se usred tebe podeliti tvoj plen.
038	ZEC	014	002	Okupiću sve narode na bitku protiv Jerusalima. Grad će biti osvojen, kuće oplenjene, a žene silovane. Pola grada će odvesti u izgnanstvo, a ostatak naroda neće terati iz grada.
038	ZEC	014	003	A Gospod će izaći i boriće se protiv ovih naroda kao što se nekada borio u vreme rata.
038	ZEC	014	004	Toga dana će njegove noge stati na Maslinsku goru koja je istočno od Jerusalima. I Maslinska gora će se rascepiti na pola, od istoka na zapad u jako veliku dolinu. Polovina gore biće pomerena na sever, a polovina na jug.
038	ZEC	014	005	I vi ćete bežati u dolinu mojih gora koja će dosezati do Acela. Bežaćete kao kada ste bežali pred zemljotresom, u danima Judinog cara Ozije.“Ali će doći Gospod, moj Bog, i svi sveti s tobom.
038	ZEC	014	006	Toga dana neće biti ni svetla ni hladne, ledene tame.
038	ZEC	014	007	U jedan dan, Gospodu znan, neće biti ni dana ni noći, nego će biti veče, a biće svetlo.
038	ZEC	014	008	Toga će dana sveže vode poteći iz Jerusalima: polovina njih ka moru na istoku, a polovina ka moru na zapadu. I to će biti i leti i zimi.
038	ZEC	014	009	Gospod će biti car nad zemljom svom. Toga će dana Gospod biti jedini i ime njegovo jedino.
038	ZEC	014	010	Sva će se zemlja promeniti, biće kao poljana od Gavaje do Rimona na jugu Jerusalima, koji će se podići i počivati na svom mestu od Venijaminovih vrata do mesta gde su Prva vrata i Ugaona vrata, i od Ananilove kule do Careve kace.
038	ZEC	014	011	Narod će živeti u njemu i neće više doživeti kleto uništenje. Jerusalim će prebivati spokojno.
038	ZEC	014	012	I ovo će biti pošast kojom će Gospod da udari sve narode koji su zaratili protiv Jerusalima: meso će im istruliti dok još stoje na nogama svojim, oči će im usahnuti u dupljama, a jezici će im se sasušiti u ustima.
038	ZEC	014	013	Toga će dana biti veliki nespokoj Gospodnji među njima. Zato će svako hvatati za ruku svoga bližnjeg i dizaće ruku jedni na druge.
038	ZEC	014	014	Juda će se boriti u Jerusalimu, zgrnuće se blago svih okolnih naroda – obilje zlata, srebra i odeće – baš pravo mnoštvo.
038	ZEC	014	015	Poput ove pošasti doći će u tom taboru i do pomora konja, mazgi, kamila, magaraca i sve stoke.
038	ZEC	014	016	Svaki preživeli, iz svih naroda koji su došli da napadnu Jerusalim, dolaziće iz godine u godinu da se pokloni Caru, Gospodu nad vojskama, i slavi praznik Senica.
038	ZEC	014	017	A onim zemaljskim narodima koji ne budu dolazili da se poklone Caru, Gospodu nad vojskama, neće padati kiša.
038	ZEC	014	018	Ako egipatski narod ne dođe gore, ne pojavi se, ni njemu neće [padati kiša]. Snaći će ga pošast kojom će Gospod da udari narode koji neće dolaziti da proslave praznik Senica.
038	ZEC	014	019	I to će Egiptu biti kazna i kazna svih naroda koji neće dolaziti gore da proslave praznik Senica.
038	ZEC	014	020	Toga će dana na konjskim praporcima pisati „Gospodu posvećen“, a kotlovi Doma Gospodnjeg biće kao posude pred žrtvenikom.
038	ZEC	014	021	Gospodu nad vojskama biće posvećen svaki kotao u Jerusalimu i Judi, pa će doći svi koji žrtvuju da ih uzmu i kuvaju u njima. Toga dana u Domu Gospoda nad vojskama više neće biti trgovaca.
#
# BOOK	039	MAL	Malachi	Knjiga proroka Malahije
039	MAL	001	001	Proroštvo reči Gospodnje o Izrailju preko Malahije:
039	MAL	001	002	„Voleo sam vas – kaže Gospod. A vi kažete:’Kako si nas voleo?’ Zar Isav nije Jakovljev brat? – govori Gospod. Jakova sam zavoleo,
039	MAL	001	003	a Isava zamrzeo i njegovu sam goru pretvorio u pustoš, i njegovo nasledstvo dao pustinjskim šakalima.“
039	MAL	001	004	Jer Edom govori: „Satrti smo, ali ćemo se vratiti i obnoviti ruševine.“Ovako kaže Gospod nad vojskama: „Oni neka grade, a ja ću da razgrađujem, pa će ih prozvati: opaka zemlja, narod na koji je Gospod doveka gnevan.
039	MAL	001	005	Videćete to svojim očima, pa ćete reći:’Velik je Gospod i izvan granica Izrailja!’
039	MAL	001	006	Sin poštuje oca i sluga gospodara svog, a ako sam ja otac gde je čast za mene? Ako sam ja gospodar gde je poštovanje za mene? To Gospod nad vojskama kaže vama, sveštenici, koji prezirete moje ime. Ali vi uzvraćate:’A kako preziremo tvoje ime?’
039	MAL	001	007	Vi donosite na moj žrtvenik nečisti hleb i još me pitate:’Pa kako smo te onečistili?’ Tako što kažete:’Gospodnji sto je prezira vredan!’
039	MAL	001	008	Zar nije zlo kada mi slepo prinosite na žrtvu? Zar nije zlo kada mi prinosite sakato i bolesno? Odnesi to upravitelju svome, hoće li odobriti? Hoće li te pogledati? – kaže Gospod nad vojskama.“
039	MAL	001	009	Vapite sad, molim vas, licu Božijem, vi sveštenici: „Smiluj nam se!“„Pa kako da vas pogleda sa tim što vam je u rukama? – kaže Gospod nad vojskama.
039	MAL	001	010	Koji od vas će da zatvori vrata da moj žrtvenik ne gori uzalud? Ja ne uživam u vama – kaže Gospod nad vojskama – i iz vaših ruku ne prihvatam prinos.
039	MAL	001	011	Jer od izlaska sunca pa do njegovog zalaska moje je ime veliko među narodima. Na svakom se mestu u moje ime prinosi tamjan i čista žitna žrtva jer je moje ime veliko među narodima – kaže Gospod nad vojskama.
039	MAL	001	012	A vi to skrnavite kada govorite:’Gospodnji sto je nečist! Prezira je vredna njegova žrtva, njegova hrana!’
039	MAL	001	013	Kažete:’Eh, kakvo umaranje!’ Uzdišete zbog toga – kaže Gospod nad vojskama. I još donosite ukradene, sakate i bolesne životinje kao prinos. Zar da prihvatim to iz vaših ruku? – kaže Gospod.
039	MAL	001	014	Neka je proklet prepredenjak koji ima muško u svom stadu i koji ga zavetuje, ali žrtvuje Gospodu sakato. Jer ja sam veliki car – kaže Gospod nad vojskama – i strašno je ime moje među narodima!
039	MAL	002	001	Sveštenici, evo sada i za vas zapovesti:
039	MAL	002	002	Ako ne poslušate, ako srcem ne žudite da imenu mome date slavu – kaže Gospod nad vojskama – prokletstvo ću poslati na vas. Prokleću i blagoslove vaše, kako sam ih i prokleo, jer niste srcem žudili.
039	MAL	002	003	Evo, pokaraću vam potomke, a vama ću lica zamazati iznutricama, otpacima vaših prazničnih žrtava, da vas takve odvedu.
039	MAL	002	004	I tada ćete znati da sam ja ovako zapovedio za vas, da bi važio moj savez sa Levijem – kaže Gospod nad vojskama.
039	MAL	002	005	A moj savez sa njim je bio u životu i miru koji sam mu dao da bi me poštovao. I on mi je čast odavao i strahovao od mog imena.
039	MAL	002	006	Poučavao je istinit Zakon i nije govorio nepravdu. Živeo je sa mnom spokojno i pravedno i mnoge je odvratio od greha.
039	MAL	002	007	Jer bi usta sveštenika trebalo da čuvaju znanje, da ljudi od njega traže pouku jer je on glasnik Gospoda nad vojskama.
039	MAL	002	008	Ali vi ste skrenuli sa tog puta pa ste mnoge sapleli da krše Zakon i Levijev savez – kaže Gospod nad vojskama.
039	MAL	002	009	Zato sam vas učinio prezrenim i poniženim pred svim narodima, jer se niste držali mojih puteva i gledali ste ko je ko u stvarima Zakona.“
039	MAL	002	010	Nemamo li svi mi jednog oca? Nije li nas jedan Bog stvorio? Zašto izneveravamo jedni druge i skrnavimo savez svojih otaca?
039	MAL	002	011	Juda je neveran, a u Izrailju i u Jerusalimu je počinjena gadost, zato što je Juda oskrnavio Gospodnje Svetilište koje je on voleo i oženio ćerku tuđinskog boga.
039	MAL	002	012	Neka Gospod iz Jakovljevih šatora istrebi svakog ko to čini, i ko je budan i ko odgovara, i ko prinosi žrtvu Gospodu nad vojskama.
039	MAL	002	013	A i ovo još radite: suzama zalivate žrtvenik Gospodnji, vapite i stenjete. Zato se on ne osvrće na žrtve i ne uživa u vašim prinosima.
039	MAL	002	014	A vi pitate: „Zašto?“Zato što je Gospod svedok između tebe i žene iz mladosti tvoje kojoj si neveran, a ona ti je prijatelj i zakonita žena.
039	MAL	002	015	Zar ih on nije stvorio kao jedno? Nije li u njemu ostatak duha? A čemu jedno? Teži Božijem potomstvu. Zato čuvajte pomno duh svoj i ne varajte ženu iz mladosti svoje.
039	MAL	002	016	„Čovek što mrzi ženu svoju i razvodi se – kaže Gospod, Bog Izrailjev – zlostavlja onu koju bi trebalo da štiti – govori Gospod nad vojskama.“Zato čuvajte pomno duh svoj i ne budite neverni.
039	MAL	002	017	Dodijali ste Gospodu svojim izjavama. Ali vi pitate: „Kako smo to dodijali?“Tako što govorite: „Pred Gospodom je dobar svako ko zlo čini. On uživa u takvima.“Ili: „Gde je taj Bog pravde?“
039	MAL	003	001	„Evo, šaljem poslanika svoga koji će mi put pripraviti. Gospod, onaj koga tražite, će iznenada doći u svoj hram, i poslanik saveza kome se radujete. Evo, on dolazi“– kaže Gospod nad vojskama.
039	MAL	003	002	Ali ko će da izdrži dan u koji dolazi? Ko će da opstane kada se pojavi? Jer on je kao kovačev plamen i kao suknareva ceđ.
039	MAL	003	003	I on će sesti da pretopi, da pročisti srebro i pretopi Levijeve sinove. Pročistiće ih kao zlato i kao srebro da bi u pravednosti Gospodu doneli prinos.
039	MAL	003	004	Tako će Gospodu biti mio prinos Jude i Jerusalima, kao u davna vremena i pređašnjim godinama.
039	MAL	003	005	„Dolazim da vam sudim, da budem hitar svedok protiv vračara, protiv preljubnika, protiv krivokletnika, protiv onih što zakidaju nadničara, tlače udovicu i siroče, protiv onih koji obespravljuju pridošlicu, a mene se ne boje“– kaže Gospod nad vojskama.
039	MAL	003	006	„Jer ja, Gospod, se ne menjam i zato vi, sinovi Jakovljevi, niste skončali!
039	MAL	003	007	Još od vremena svojih predaka ste se okrenuli od mojih uredbi i niste ih držali. Vratite se meni da se i ja vama vratim – kaže Gospod nad vojskama. A vi uzvraćate:’Kako da se vratimo?’
039	MAL	003	008	Potkrada li čovek Boga? A vi mene potkradate. I još pitate:’A kako te potkradamo?’ Kroz desetke i prinose!
039	MAL	003	009	Prokletstvom ste vezani! Potkrali ste me, vi, sav narod.
039	MAL	003	010	Donesite sve desetke u riznicu Doma. Neka u mom Domu bude hrane pa me u tome oprobajte – kaže Gospod nad vojskama. Neću li vam otvoriti okna na nebesima i izliti na vas obilje blagoslova?
039	MAL	003	011	Zbog vas ću da odstranim štetočine, pa vam neće uništavati rod na njivi, neće vam se izjaloviti loza u polju – kaže Gospod nad vojskama.
039	MAL	003	012	Svi će vas narodi zvati blaženima jer ćete živeti u predivnoj zemlji – kaže Gospod nad vojskama.
039	MAL	003	013	Protiv mene ste rekli teške reči – kaže Gospod. Ali vi uzvraćate:’A šta smo to rekli protiv tebe?’
039	MAL	003	014	Rekli ste:’Uludo je da se Bogu služi! Kakve je korist od toga što držimo njegove zapovesti i hodamo snuždeni zbog Gospoda nad vojskama?
039	MAL	003	015	Sada blaženima zovemo gorde, a zlikovci su se osilili. Još su i pošteđeni, a Boga su iskušavali!’“
039	MAL	003	016	Tada su međusobno razgovarali bogobojazni, svako sa bližnjim svojim. Gospod je to pogledao i saslušao. Onda je pred njim zapisana knjiga za spomen za bogobojazne i za one koji cene njegovo ime.
039	MAL	003	017	„Oni će meni pripasti – kaže Gospod nad vojskama – u danu kad načinim dragocenu svojinu. Smilovaću im se kao što se čovek smiluje svom sinu koji mu služi.
039	MAL	003	018	Tada ćete se vratiti i razlikovaćete pravednika od zlikovca, onoga koji služi Bogu od onoga koji mu ne služi.
039	MAL	004	001	Gle! Evo dana što dolazi, zažaren kao peć, kada će svi gordi i svi zlotvori biti kao strnjika. Spržiće ih dan što dolazi – kaže Gospod nad vojskama – pa im ni koren ni granu neće ostaviti.
039	MAL	004	002	A vama koji strepite od moga imena svanuće sunce pravednosti sa zracima zdravlja, i vi ćete izlaziti i poskakivati kao tovna telad.
039	MAL	004	003	Izgazićete zlikovce, pepeo će biti pod tabanima vaših nogu onog dana koji spremam – kaže Gospod nad vojskama.
039	MAL	004	004	Pamtite Zakon mog sluge Mojsija, i uredbe i propise što sam mu zapovedio na Horivu za sav Izrailj.
039	MAL	004	005	Evo, šaljem vam proroka Iliju pre nego dođe veliki i strašni dan Gospodnji.
039	MAL	004	006	On će da okrene srce otaca prema sinovima i srce sinova prema očevima, da ne bih došao i udario zemlju kletim uništenjem.“
#
# BOOK	040	MAT	Matthew	Matej
040	MAT	001	001	Ovo je rodoslovna knjiga Isusa Hrista – sina Davidovog, sina Avrahamovog.
040	MAT	001	002	Avraham je imao sina Isaka, Isak Jakova, Jakov je imao Judu i njegovu braću,
040	MAT	001	003	Juda je sa Tamarom imao Faresa i Zaru, Fares je imao Esrona, Esron Arama,
040	MAT	001	004	Aram Aminadava, Aminadav Nasona, Nason Salmona.
040	MAT	001	005	Salmon je sa Rahavom imao Voza, Voz sa Rutom Ovida, Ovid je imao Jeseja.
040	MAT	001	006	Jesej je bio otac cara Davida. David je sa Urijinom ženom dobio Solomona.
040	MAT	001	007	Solomon je imao Rovoama, Rovoam Aviju, Avija Asafa,
040	MAT	001	008	Asaf Josafata, Josafat Jorama, Joram Oziju,
040	MAT	001	009	Ozija Jotama, Jotam Ahaza, Ahaz Jezekiju,
040	MAT	001	010	Jezekija Manasiju, Manasija Amosa, Amos Josiju.
040	MAT	001	011	Josiji su se rodili Jehonija i njegova braća za vreme vavilonskog izgnanstva.
040	MAT	001	012	Jehonija je, posle vavilonskog izgnanstva, imao Salatila, Salatilo Zorovavelja,
040	MAT	001	013	Zorovavelj Avijuda, Avijud Elijakima, Elijakim Azora,
040	MAT	001	014	Azor Sadoka, Sadok Ahima, Ahim Elijuda,
040	MAT	001	015	Elijud Eleazara, Eleazar Matana, Matan Jakova,
040	MAT	001	016	Jakov Josifa, koji je bio muž Marije, koja je rodila Isusa zvanog „Hristos“.
040	MAT	001	017	Dakle, od Avrahama do Davida bilo je četrnaest kolena, od Davida do vavilonskog izgnanstva četrnaest kolena, i od vavilonskog izgnanstva do Hrista takođe četrnaest kolena.
040	MAT	001	018	A evo kako se Isus Hrist rodio: njegova majka, Marija, bila je isprošena za Josifa. Međutim, pre nego što su postali supružnici, ispostavi se da je ona zatrudnela po Svetome Duhu.
040	MAT	001	019	Njen muž Josif, koji je bio pravedan čovek, ne želeći da je javno izvrgne sramoti, naumi da potajno raskine veridbu.
040	MAT	001	020	Tek što je on to naumio, kad gle, anđeo Gospodnji ukaza mu se u snu i reče mu: „Josife, Sine Davidov, ne boj se da uzmeš Mariju za ženu. Dete koje je u njoj začeto, delo je Svetoga Duha.
040	MAT	001	021	Ona će roditi sina, a ti ćeš mu dati ime’Isus’, jer će on spasti svoj narod od njihovih greha.“
040	MAT	001	022	Sve se ovo dogodilo da se ispuni ono što je Gospod rekao po proroku:
040	MAT	001	023	„Evo, začeće devica i rodiće sina, i daće mu ime’Emanuil’.“(To u prevodu znači „Bog je s nama“.)
040	MAT	001	024	Kada se Josif probudio, učinio je ono što mu je anđeo Gospodnji zapovedio: uzeo je Mariju za ženu,
040	MAT	001	025	ali kao supružnici nisu živeli, sve dok ona nije rodila sina. Josif mu dade ime „Isus“.
040	MAT	002	001	U vreme kada se Isus rodio u Vitlejemu, u Judeji, u dane cara Iroda, dođoše u Jerusalim mudraci sa istoka,
040	MAT	002	002	i upitaše: „Gde je novorođeni Car judejski? Videli smo na istoku njegovu zvezdu, pa smo došli da mu se poklonimo.“
040	MAT	002	003	Kada je to čuo car Irod, uznemirio se i on i sav Jerusalim sa njim.
040	MAT	002	004	Onda je sazvao sve vodeće sveštenike i narodne znalce Svetog pisma i upitao ih: „Gde treba da se rodi Hristos?“
040	MAT	002	005	Oni mu odgovoriše: „U Vitlejemu Judinom, jer je ovako napisao prorok:
040	MAT	002	006	’A ti, Vitlejeme [u] zemlji Judinoj, ni po čemu nisi manje važan od vladalačkih [gradova] judejskih, jer iz tebe će izaći Vladar, koji će kao Pastir voditi moj narod Izrailj.’“
040	MAT	002	007	Irod je tada tajno pozvao mudrace k sebi, pa se podrobno raspitivao kod njih za vreme kada se pojavila zvezda.
040	MAT	002	008	Zatim ih je poslao u Vitlejem rekavši im: „Idite i pomno se raspitajte o detetu, pa kada ga nađete, javite mi da bih i ja došao i poklonio mu se.“
040	MAT	002	009	Kada su čuli šta im je car rekao, odoše. A na putu, eto zvezde koju su videli na istoku. Ona je išla ispred njih sve dok se nije zaustavila nad mestom gde se nalazilo dete.
040	MAT	002	010	Kada su videli tamo zvezdu, obuzela ih je silna radost.
040	MAT	002	011	Ušli su, zatim, u kuću i videli dete i njegovu majku Mariju, te su pali ničice i poklonili mu se. Onda su izvadili svoje dragocenosti i prineli mu darove: zlato, tamjan i smirnu.
040	MAT	002	012	Nakon toga su u snu bili upozoreni da se ne vraćaju Irodu, pa su se drugim putem vratili u svoju zemlju.
040	MAT	002	013	Kada su mudraci otišli, anđeo Gospodnji se ukaza Josifu u snu i reče mu: „Spremi se, uzmi dete sa majkom njegovom i beži u Egipat. Budi tamo dok ti ne kažem, jer će Irod tražiti dete da ga ubije.“
040	MAT	002	014	Josif se spremi, uzme dete sa njegovom majkom i po noći ode u Egipat.
040	MAT	002	015	Tamo je boravio sve dok Irod nije umro, da bi se ispunilo što je Gospod rekao preko proroka: „Iz Egipta pozvah Sina svoga.“
040	MAT	002	016	Kad je Irod video da su ga mudraci nadmudrili, žestoko se razbesneo i naredio da se u Vitlejemu i okolini pobiju sva deca od dve godine i niže, prema vremenu koje je doznao od mudraca.
040	MAT	002	017	Tada se ispunilo ono što je rekao prorok Jeremija:
040	MAT	002	018	„U Rami se glas čuje, jecaj i lelek glasni: to Rahilja za decom svojom nariče, i neće da se uteši, jer njih više nema.“
040	MAT	002	019	Kad je Irod umro, anđeo Gospodnji ukaza se Josifu u snu u Egiptu,
040	MAT	002	020	rekavši mu: „Spremi se, uzmi dete i njegovu majku i pođi u izrailjsku zemlju, jer su pomrli oni koji su tražili da se dete ubije.“
040	MAT	002	021	Josif se spremi, uzme dete i njegovu majku, pa se vrati u izrailjsku zemlju.
040	MAT	002	022	Međutim, kada je čuo da Judejom vlada Arhelaj umesto svog oca, uplašio se da ide tamo, ali je u snu bio upućen da ide u galilejsku oblast.
040	MAT	002	023	Otišao je tamo i nastanio se u gradu koji se zove Nazaret. Tako se ispunilo ono što su proroci rekli: „Nazvaće ga Nazarećaninom.“
040	MAT	003	001	U one dane pojavio se Jovan Krstitelj propovedajući u Judejskoj pustinji.
040	MAT	003	002	Govorio je: „Pokajte se, jer se približilo Carstvo nebesko!“
040	MAT	003	003	To je ono što je rekao prorok Isaija: „Glas jednog pustinjom odzvanja:’Put Gospodnji pripravite; drumove za njega poravnajte.’“
040	MAT	003	004	Sâm Jovan je bio odeven u odeću od kamilje dlake, a oko struka je imao kožni pojas. Hranio se skakavcima i divljim medom.
040	MAT	003	005	Ljudi iz Jerusalima, iz cele Judeje i iz cele jordanske oblasti dolazili su tada k njemu,
040	MAT	003	006	a on ih je krštavao u reci Jordanu, pri čemu su oni ispovedali svoje grehe.
040	MAT	003	007	Kada je Jovan video da fariseji i sadukeji dolaze da se krste, on im je rekao: „Porode zmijski, ko vam je rekao da bežite pred nadolazećim gnevom [Božijim]?
040	MAT	003	008	Nego, donesite plod koji dokazuje pokajanje.
040	MAT	003	009	I ne obmanjujte sebe govoreći u sebi:’Avraham je naš otac!’, jer vam kažem da Bog može i od ovog kamenja da podigne decu Avrahamu.
040	MAT	003	010	Već je sekira spremna da u korenu poseče drveta, jer svako drvo koje ne rađa dobar rod, odseca se i baca u vatru.
040	MAT	003	011	Ja vas krštavam vodom radi pokajanja, ali posle mene dolazi neko ko je moćniji od mene, kome ja nisam dostojan ni sandale da ponesem. On će vas krstiti Svetim Duhom i ognjem.
040	MAT	003	012	U njegovoj ruci je lopata da oveje svoje gumno i da sabere žito u svoju žitnicu, a plevu će spaliti neugasivim ognjem.“
040	MAT	003	013	Tada Isus ode iz Galileje na Jordan da ga Jovan krsti.
040	MAT	003	014	A Jovan ga je odvraćao od toga, govoreći: „Ti treba mene da krstiš, a ti dolaziš k meni?“
040	MAT	003	015	A Isus mu odgovori: „Pusti sada, jer ovako nam valja ispuniti sve [što je u skladu s Božijom] pravednošću.“Tada mu Jovan dopusti.
040	MAT	003	016	Odmah nakon što je Isus bio kršten, izašao je iz vode. Uto se otvore nebesa, i Isus ugleda Božijeg Duha kako kao golub silazi i spušta se na njega.
040	MAT	003	017	Tada se začuo glas s neba: „Ovo je Sin moj voljeni, koji mi je sva radost!“
040	MAT	004	001	Tada je Duh odveo Isusa u pustinju, da ga đavo kuša.
040	MAT	004	002	Pošto je Isus postio četrdeset dana i četrdeset noći, napokon ogladne.
040	MAT	004	003	Kušač mu tada priđe i reče mu: „Ako si Sin Božiji, reci neka ovi kamenovi postanu hlebovi.“
040	MAT	004	004	Isus mu odgovori: „Neće čovek živeti samo od hleba, već od svake reči koja izlazi iz Božijih usta.“
040	MAT	004	005	Onda ga je đavo odveo u Sveti grad, postavio ga na vrh hrama
040	MAT	004	006	i rekao mu: „Ako si Sin Božiji, baci se dole jer je [u Svetom pismu] napisano:’On će zapovediti svojim anđelima za tebe, da te svojim rukama ponesu, da nogom ne bi o kamen zapeo.’“
040	MAT	004	007	Isus mu odgovori: „Napisano je i ovo:’Ne iskušavaj Gospoda, Boga svoga.’“
040	MAT	004	008	Tada je đavo opet odveo Isusa na jednu veoma visoku goru, pokazao mu sva svetska carstva i njihovu slavu,
040	MAT	004	009	i rekao mu: „Sve ću ti ovo dati ako padneš preda mnom i pokloniš mi se.“
040	MAT	004	010	Tada mu Isus odvrati: „Odlazi od mene, Satano! Jer [u Pismu] piše:’Gospodu Bogu svome klanjaj se, i njemu jedinom služi.’“
040	MAT	004	011	Đavo je nakon ovoga otišao od Isusa, a anđeli su mu pristupili i služili mu.
040	MAT	004	012	Kada je Isus čuo da je Jovan odveden [u tamnicu], povukao se u Galileju.
040	MAT	004	013	Napustio je Nazaret i nastanio se u Kafarnaumu, kraj mora, na području Zavulonovog i Neftalimovog plemena,
040	MAT	004	014	da bi se ispunilo ono što je [Bog] rekao preko proroka Isaije:
040	MAT	004	015	„Zemlja zavulonovska i zemlja neftalimska, na putu [što vodi] ka moru, s druge strane Jordana, Galileja mnogobožačka;
040	MAT	004	016	narod što u tami sedi, veliku je svetlost ugledao, onima što u kraju smrti žive, i pod njenom senkom sede, svetlost jarka osvanu.“
040	MAT	004	017	Od tada je Isus počeo da propoveda i govori: „Pokajte se, jer se približilo Carstvo nebesko!“
040	MAT	004	018	A kada je išao pored Galilejskog jezera, [Isus] vide dva brata, Simona, nazvanog Petar, i njegovog brata Andriju, kako bacaju mreže u more. Oni su, naime, bili ribari.
040	MAT	004	019	[Isus] im reče: „Pođite za mnom i ja ću vas učiniti ribarima ljudi.“
040	MAT	004	020	Oni su odmah ostavili mreže i krenuli za njim.
040	MAT	004	021	Pošavši odatle dalje, video je braću Jakova i Jovana, Zavedejeve sinove, kako u brodiću sa svojim ocem Zavedejem, krpe ribarske mreže, pa ih pozva.
040	MAT	004	022	I oni su odmah ostavili brodić i svog oca i krenuli za njim.
040	MAT	004	023	[Isus] je obilazio svu Galileju. Poučavao je narod u njihovim sinagogama, objavljivao Radosnu vest o Carstvu i lečio svaku bolest i svaku nemoć u narodu.
040	MAT	004	024	Glas o njemu raširio se po svoj Siriji. Ljudi su mu donosili sve bolesnike koji su patili od različitih bolesti i muka, opsednute zlim duhovima, obolele od padavice i nepokretne, i on ih je izlečio.
040	MAT	004	025	Za njim je išlo mnoštvo sveta iz Galileje, Dekapolja, Jerusalima, Judeje, i s one strane Jordana.
040	MAT	005	001	Kada je Isus video mnoštvo sveta, popeo se na goru, i pošto je seo, pristupiše mu njegovi učenici.
040	MAT	005	002	Isus poče da ih poučava, govoreći:
040	MAT	005	003	„Blaženi su siromašni duhom, jer je njihovo Carstvo nebesko.
040	MAT	005	004	Blaženi su žalosni, jer će primiti utehu.
040	MAT	005	005	Blaženi su krotki, jer će im se dati zemlja u nasledstvo.
040	MAT	005	006	Blaženi su gladni i žedni pravednosti, jer će se nasititi.
040	MAT	005	007	Blaženi su milostivi, jer će im se [Bog] smilovati.
040	MAT	005	008	Blaženi su čisti srcem, jer će oni Boga gledati.
040	MAT	005	009	Blaženi su mirotvorci, jer će ih Bog nazvati svojim sinovima.
040	MAT	005	010	Blaženi su prognani zbog pravednosti, jer je njihovo Carstvo nebesko.
040	MAT	005	011	Blaženi ste kad vas budu vređali i progonili i kada vas zbog mene lažno optuže pripisujući vam svako zlo.
040	MAT	005	012	Radujte se i kličite, velika je nagrada vaša na nebesima; tako su progonili i proroke pre vas.
040	MAT	005	013	Vi ste so zemlje. Ali ako so obljutavi, čime će povratiti slanoću? Neće više valjati ni za šta, osim da se izbaci i da je ljudi izgaze.
040	MAT	005	014	Vi ste svetlost svetu. Ne može se sakriti grad koji stoji na brdu.
040	MAT	005	015	I niko ne pali svetiljku i stavlja je pod mericu, nego na svećnjak, pa svetli svima u kući.
040	MAT	005	016	Tako neka zasvetli vaša svetlost pred ljudima, da bi oni, videći vaša dobra dela, proslavili Oca vašeg koji je na nebesima.
040	MAT	005	017	Nemojte misliti da sam došao da ukinem Zakon ili Proroke. Nisam došao da ukinem, nego da ispunim.
040	MAT	005	018	Zaista vam kažem: sve dok traju nebo i zemlja, ni najmanje slovo, ni jedna crtica neće nestati iz Zakona dok se sve ne ispuni.
040	MAT	005	019	Ali, ako neko proglasi nevažećom jednu od ovih najmanjih zapovedi, i tako nauči druge ljude, najmanjim će se nazvati u Carstvu nebeskom. A ko izvrši i tome nauči druge ljude, velikim će se nazvati u Carstvu nebeskom.
040	MAT	005	020	Jer vam kažem: ako vaša pravednost ne bude veća od pravednosti znalaca Svetog pisma i fariseja, nećete ući u Carstvo nebesko.
040	MAT	005	021	Čuli ste da je rečeno starima:’Ne ubij! Svako ko ubije, odgovaraće za to pred sudom.’
040	MAT	005	022	A ja vam kažem da će svako ko se gnevi na svog brata, odgovarati pred sudom. A ko kaže svom bratu’šupljoglavče’, odgovaraće za to pred Velikim većem, a ko kaže bratu’budalo’, odgovaraće za to u ognju paklenom.
040	MAT	005	023	Ako doneseš žrtveni dar na žrtvenik i tamo se setiš da tvoj brat ima nešto protiv tebe,
040	MAT	005	024	ostavi svoj dar pred žrtvenikom, te idi i izmiri se prvo sa svojim bratom, pa onda dođi i prinesi svoj žrtveni dar.
040	MAT	005	025	Gledaj da se brzo nagodiš sa svojim zajmodavcem koji te vodi na sud. Učini to dok si još s njim na putu, da te zajmodavac ne bi predao sudiji, a sudija službeniku, pa ćeš biti bačen u tamnicu.
040	MAT	005	026	Zaista ti kažem: nećeš izaći odande dok ne isplatiš i poslednji dinar.
040	MAT	005	027	Čuli ste da je rečeno:’Ne čini preljube!’
040	MAT	005	028	A ja vam kažem da svako ko gleda ženu sa požudom, već je učinio preljubu s njom u svome srcu.
040	MAT	005	029	Ako te tvoje oko navodi na greh, iskopaj ga i baci od sebe, jer bolje je da jedan ud bude mrtav za tebe, nego da sa celim telom budeš bačen u pakao.
040	MAT	005	030	I ako te tvoja desna ruka navodi na greh, odseci je i baci od sebe, jer bolje je da jedan ud bude mrtav za tebe, nego da sa celim telom budeš bačen u pakao.
040	MAT	005	031	Takođe je rečeno i ovo:’Ako se neko razvede od žene, neka joj da potvrdu o razvodu.’
040	MAT	005	032	A ja vam kažem: svaki ko se razvede od svoje žene, osim u slučaju da je zatečena u bludu, navodi je da čini preljubu, i svaki ko se oženi razvedenom, čini preljubu.
040	MAT	005	033	I ovo ste čuli da je rečeno vašim precima:’Ne kuni se krivo, nego izvrši ono što si se Gospodu zakleo.’
040	MAT	005	034	A ja vam kažem: ne kunite se nikako, ni nebom, jer je presto Božiji,
040	MAT	005	035	ni zemljom, jer je ona podnožje njegovim nogama, ni Jerusalimom, jer je to grad velikog Cara.
040	MAT	005	036	Ne kuni se ni svojom sopstvenom glavom, jer ne možeš ni jednu dlaku na glavi učiniti belom ili crnom.
040	MAT	005	037	Samo recite’da’ kada nešto tvrdite, i’ne’ kada nešto poričete. Što je više od ovoga, od Zloga je.
040	MAT	005	038	Čuli ste da je rečeno:’Oko za oko i zub za zub.’
040	MAT	005	039	A ja vam kažem: ne suprotstavljajte se zlom čoveku, nego, ako te neko udari po desnom obrazu, okreni mu i drugi.
040	MAT	005	040	Ako neko hoće da ide na sud s tobom da bi ti uzeo košulju, daj mu i ogrtač.
040	MAT	005	041	Ako te neko natera da ideš jednu milju s njim, idi s njime i dve.
040	MAT	005	042	Daj onome koji traži od tebe, i ne okreći se od onoga koji hoće da pozajmi od tebe.
040	MAT	005	043	Čuli ste da je rečeno:’Voli bližnjega svoga, a mrzi neprijatelja svoga.’
040	MAT	005	044	A ja vam kažem: volite svoje neprijatelje, i molite se za one koji vas progone.
040	MAT	005	045	Tako će se pokazati da ste deca Oca vašega koji je na nebesima, jer on daje da njegovo sunce obasjava i zle i dobre, i daje kišu i pravednima i nepravednima.
040	MAT	005	046	Jer ako volite one koji vas vole, kakvu ćete nagradu primiti [od Boga]? Ne čine li to isto i poreznici?
040	MAT	005	047	Ako pozdravljate samo svoje sunarodnike, činite li nešto posebno? Zar to isto ne čine i mnogobošci?
040	MAT	005	048	Budite, dakle, savršeni kao što je savršen Otac vaš nebeski.
040	MAT	006	001	Pazite da svoja dela pravednosti ne činite pred ljudima da bi vas primetili; inače nećete dobiti nagradu od Oca vašega koji je na nebesima.
040	MAT	006	002	Stoga, kad daješ milostinju, ne trubi pred sobom, kao što to licemeri čine po sinagogama i po ulicama, da bi ih ljudi veličali. Zaista vam kažem: već su primili svoju nagradu.
040	MAT	006	003	A ti kad daješ milostinju, neka tvoja levica ne zna šta čini tvoja desnica,
040	MAT	006	004	da tvoja milostinja bude u tajnosti. I Otac tvoj koji vidi ono što je tajno, uzvratiće ti javno.
040	MAT	006	005	Kada se molite, ne budite kao licemeri koji vole da se mole stojeći po sinagogama i po raskršćima ulica da bi ih ljudi videli. Zaista vam kažem, već su primili svoju nagradu.
040	MAT	006	006	A ti kada se moliš, uđi u svoju sobu, zatvori vrata za sobom i pomoli se svome Ocu koji vidi što je tajno. Tvoj Otac koji vidi što je tajno, uzvratiće ti javno.
040	MAT	006	007	I kada se molite, ne budite kao neznabošci koji gomilaju reči, misleći da će zbog mnogih reči biti uslišeni.
040	MAT	006	008	Ne budite kao oni! Naime, vaš Otac zna koje su vaše potrebe i pre nego što zatražite nešto od njega.
040	MAT	006	009	Vi se, dakle, molite ovako:’Oče naš, koji si na nebesima, neka se slavi ime tvoje sveto,
040	MAT	006	010	neka dođe Carstvo tvoje, neka bude tvoja volja, kako na nebu, tako i na zemlji.
040	MAT	006	011	Hleb naš nasušni daj nam danas
040	MAT	006	012	i oprosti nam dugove naše kako smo i mi oprostili dužnicima svojim.
040	MAT	006	013	Ne daj da podlegnemo iskušenju, nego nas izbavi od Zloga.’
040	MAT	006	014	Jer, ako opraštate ljudima njihove prestupe, oprostiće i vama vaš Otac nebeski.
040	MAT	006	015	A ako ne opraštate ljudima, ni vama neće oprostiti Otac vaš vaše prestupe.
040	MAT	006	016	A kada postite, ne budite snuždeni kao licemeri, koji izobličuju svoje lice da bi ih ljudi videli kako poste. Zaista vam kažem: već su primili svoju nagradu.
040	MAT	006	017	A ti kada postiš, umij se i uredi svoju kosu mažući je uljem,
040	MAT	006	018	da ne primete ljudi da postiš, nego Otac tvoj koji vidi što je tajno. I Otac tvoj koji vidi što je tajno, uzvratiće ti javno.
040	MAT	006	019	Ne prikupljajte sebi blago na zemlji, gde ga moljci i rđa nagrizaju i gde lopovi potkopavaju i kradu.
040	MAT	006	020	Nego prikupljajte sebi blago na nebu, gde ni moljac ni rđa ne nagrizaju i gde lopovi ne potkopavaju i ne kradu.
040	MAT	006	021	Jer, gde je tvoje blago, tamo će biti i tvoje srce.
040	MAT	006	022	Oko je svetiljka telu. Ako je tvoje oko velikodušno, celo tvoje telo biće osvetljeno.
040	MAT	006	023	Ali ako je tvoje oko zavidno, celo tvoje telo biće u tami. Dakle, ako ono što te osvetljava postane tamno, kakva li će tek tama nastati u tebi!
040	MAT	006	024	Niko ne može služiti dva gospodara. Jer, ili će jednoga mrzeti, a drugoga voleti; ili će jednome biti privržen, a drugoga prezirati. Ne možete služiti Bogu i bogatstvu!
040	MAT	006	025	Zato vam kažem: ne brinite se za svoj život, šta ćete jesti ili šta ćete piti, niti za telo, čime ćete se odenuti. Nije li život vredniji od hrane i telo od odeće?
040	MAT	006	026	Pogledajte ptice na nebu! Niti seju, niti žanju, niti sabiru u žitnice, a vaš Otac nebeski ih hrani. Zar vi ne vredite mnogo više od njih?
040	MAT	006	027	Ko od vas može brinući se produžiti sebi život, makar samo za jedan čas?
040	MAT	006	028	A zašto se brinete za odeću? Pogledajte poljske ljiljane! Ne trude se niti predu.
040	MAT	006	029	A ja vam kažem da ni Solomon u svoj svojoj raskoši nije bio odeven kao i jedan od njih.
040	MAT	006	030	Pa ako Bog tako odeva bilje koje je danas u polju, a već sutra se baca u peć, koliko li će pre odenuti vas, o, maloverni!
040	MAT	006	031	Ne govorite zabrinuto:’Šta ćemo jesti?’ ili:’Šta ćemo piti?’ ili:’Šta ćemo obući?’
040	MAT	006	032	Sve to traže i mnogobošci. Jer, zna vaš nebeski Otac da vam je sve to potrebno.
040	MAT	006	033	Tražite prvo Carstvo Božije i njegovu pravednost, a sve ovo će vam se dodati.
040	MAT	006	034	Prema tome, ne brinite se za sutrašnji dan, jer će se sutra brinuti o sebi. Svakom danu je dosta zla svoga.
040	MAT	007	001	Ne osuđujte, da sami ne biste bili osuđeni.
040	MAT	007	002	Jer kako vi sudite [druge], tako će i vama biti suđeno. Kakvom merom merite, takvom merom će vama biti mereno.
040	MAT	007	003	Zašto vidiš trun u oku brata svoga, a ne primećuješ balvan u svome oku?
040	MAT	007	004	Ili, kako možeš da kažeš svome bratu:’Daj da ti izvadim trun iz oka’, a u svome oku imaš balvan?
040	MAT	007	005	Licemere! Najpre izvadi balvan iz svoga oka, a onda gledaj kako da izvadiš trun iz oka svoga brata.
040	MAT	007	006	Ne dajte svetinje psima, jer će se okrenuti protiv vas i rastrgnuti vas, niti bacajte svoje bisere pred svinje, jer će izgaziti bisere.
040	MAT	007	007	Molite i daće vam se, tražite i naći ćete, kucajte i otvoriće vam se.
040	MAT	007	008	Jer, ko god moli, dobija, ko god traži, nalazi, i ko god kuca, tome se otvara.
040	MAT	007	009	Ko bi od vas svome sinu dao kamen, kad ovaj zatraži hleb,
040	MAT	007	010	ili mu dao zmiju, kad sin zatraži ribu?
040	MAT	007	011	Dakle, kada vi, budući zli, umete da dajete dobre darove svojoj deci, koliko će više vaš Otac koji je na nebesima dati dobra onima koji zatraže od njega?
040	MAT	007	012	Sve što hoćete da ljudi čine vama, činite i vi njima. O tome su Zakon i Proroci.
040	MAT	007	013	Uđite na uska vrata, jer su široka vrata i prostran put koji vodi u propast, i mnogo je onih koji stupaju na njega.
040	MAT	007	014	Kako li su samo uska vrata i tesan put koji vode u život i malo je onih koji ga nalaze.
040	MAT	007	015	Čuvajte se lažnih proroka koji vam dolaze u ovčijem ruhu, a iznutra su grabljivi vuci.
040	MAT	007	016	Prepoznaćete ih po njihovim plodovima. Bere li se grožđe s trnja, ili smokve s čička?
040	MAT	007	017	Tako svako dobro drvo rađa dobre plodove, a svako loše drvo rađa loše plodove.
040	MAT	007	018	Ne može dobro drvo rađati loše plodove, niti može loše drvo rađati dobre plodove.
040	MAT	007	019	Svako drvo koje ne rađa dobre plodove, seče se i baca u vatru.
040	MAT	007	020	Tako ćete i [lažne proroke] prepoznati po njihovim plodovima.
040	MAT	007	021	Neće ući u Carstvo nebesko svako ko mi govori:’Gospode, Gospode!’, nego onaj koji izvršava volju Oca mojega koji je na nebesima.
040	MAT	007	022	Mnogi će mi govoriti u onaj dan:’Gospode, Gospode! Nismo li prorokovali u tvoje ime, u tvoje ime izgonili zle duhove, i u tvoje ime činili mnoga čuda?’
040	MAT	007	023	Onda ću im ja reći:’Nikada vas nisam poznavao. Odlazite od mene vi, koji činite bezakonje!’
040	MAT	007	024	Prema tome, svako ko sluša ove moje reči i izvršuje ih, sličan je mudrom čoveku koji je sazidao svoju kuću na steni.
040	MAT	007	025	Sruči se kiša, reke se izliju, dunu vetrovi i obore se na onu kuću, ali kuća se ne sruši, jer je utemeljena na steni.
040	MAT	007	026	A svako ko sluša ove moje reči i ne izvršuje ih, sličan je nerazumnom čoveku koji je sazidao svoju kuću na pesku.
040	MAT	007	027	Sruči se kiša, reke se izliju, dunu vetrovi i obore se na onu kuću, i ona se sruši do temelja.“
040	MAT	007	028	Kad je Isus završio ove reči, narod se divio njegovom učenju,
040	MAT	007	029	jer ih je učio kao neko ko ima vlast, a ne kao njihovi znalci Svetoga pisma.
040	MAT	008	001	Kad je [Isus] sišao sa gore, krene za njim mnogo naroda.
040	MAT	008	002	Uto mu pristupi neki gubavac, pade pred njim i reče mu: „Gospode, ako hoćeš, možeš da me očistiš.“
040	MAT	008	003	Isus ispruži ruku i dotaknu ga, rekavši: „Da, hoću, budi čist!“[Čovek] je istog trenutka bio isceljen od gube.
040	MAT	008	004	Isus mu reče: „Gledaj da nikom ne govoriš o ovome, nego idi i pokaži se svešteniku i prinesi žrtvu koju je Mojsije propisao, da se pred njima potvrdi [da si zdrav].“
040	MAT	008	005	Kad je došao u Kafarnaum, pristupi mu jedan rimski kapetan
040	MAT	008	006	i zamoli ga: „Gospode, moj sluga leži u kući oduzet i mnogo se muči.“
040	MAT	008	007	[Isus] mu reče: „Doći ću i izlečiću ga.“
040	MAT	008	008	Kapetan mu odgovori: „Gospode, ja nisam dostojan da dođeš pod moj krov. Nego ti samo reci reč i ozdraviće moj sluga.
040	MAT	008	009	Ja, naime, imam vojnike koji su mi potčinjeni, pa kad kažem jednom:’Idi tamo!’, on ode; i drugome:’Dođi!’, on dođe. I sluzi kad kažem:’Uradi ovo!’, on uradi.“
040	MAT	008	010	Kad je Isus čuo ovo, zadivio se i rekao onima koji su ga sledili: „Zaista vam kažem da ni među Izrailjcima nisam našao ovakvu veru!
040	MAT	008	011	A ja vam kažem da će mnogi doći s istoka i zapada i sesti za sto sa Avrahamom, Isakom i Jakovom u Carstvu nebeskom.
040	MAT	008	012	A podanici Carstva biće izbačeni u tamu najkrajnju. Tamo će biti plač i škrgut zuba.“
040	MAT	008	013	Isus reče kapetanu: „Idi! Neka ti bude kako si verovao.“Tog istog časa je sluga ozdravio.
040	MAT	008	014	Isus je došao u Petrovu kuću. Tamo je zatekao Petrovu taštu kako leži u groznici.
040	MAT	008	015	[Isus] je dotakao njenu ruku i groznica je prestala. Onda je ustala i počela da ga poslužuje.
040	MAT	008	016	A kada se spustilo veče, doveli su Isusu mnoge koji su bili opsednuti zlim duhovima. Duhove je isterao rečju, a bolesne izlečio,
040	MAT	008	017	da bi se ispunilo ono što je rekao prorok Isaija: „On je naše slabosti uzeo, i naše bolesti poneo.“
040	MAT	008	018	Kad je Isus video da se oko njega okupilo mnogo sveta, zapovedio je [svojim učenicima] da se pređe na drugu obalu [jezera].
040	MAT	008	019	Tada mu je pristupio neki znalac Svetog pisma i rekao mu: „Učitelju, slediću te kud god ti budeš pošao!“
040	MAT	008	020	Isus mu odgovori: „Lisice imaju jazbine, ptice gnezda, a Sin Čovečiji nema gde da nasloni glavu.“
040	MAT	008	021	Neki, opet, drugi učenik mu reče: „Gospode, dozvoli mi prvo da odem i sahranim oca.“
040	MAT	008	022	A Isus mu odgovori: „Kreni ti za mnom, a mrtvima prepusti da sahranjuju svoje mrtve.“
040	MAT	008	023	Kada se [Isus] ukrcao na brodić, za njim su pošli i njegovi učenici.
040	MAT	008	024	Iznenada, podigla se velika bura na jezeru, tako da su talasi preplavljivali brodić. A [Isus] je spavao.
040	MAT	008	025	Učenici su mu pristupili i probudili ga govoreći: „Gospode, spasi nas, propadamo!“
040	MAT	008	026	A [Isus] im reče: „Zašto ste se uplašili, maloverni?“Onda ustade, te zapovedi vetrovima i jezeru da se smire, i nastade velika tišina.
040	MAT	008	027	Ljudi su začuđeni govorili: „Ko je ovaj da mu se i vetrovi i jezero pokoravaju?“
040	MAT	008	028	Kad je Isus prispeo na drugu stranu [jezera] u gadarinski kraj, iz grobnica su izašla dva čoveka opsednuta zlim duhovima i pošla mu u susret. Bili su veoma opasni, pa se niko nije usuđivao da prođe onim putem.
040	MAT	008	029	Oni povikaše: „Šta hoćeš od nas, Sine Božiji? Jesi li došao da nas mučiš pre [određenog] vremena?“
040	MAT	008	030	Podalje odatle nalazilo se veliko krdo svinja.
040	MAT	008	031	Zli duhovi iz dvojice opsednutih zamoliše Isusa: „Ako nas već izgoniš, pošalji nas u ono krdo svinja.“
040	MAT	008	032	Isus im reče: „Odlazite!“[Zli duhovi] su izašli i ušli u svinje. Krdo se istog časa sjurilo niz obronak u more i podavilo se u vodi.
040	MAT	008	033	A svinjari su se razbežali, pa su došli u grad i sve razglasili, kao i ono što se dogodilo sa opsednutima.
040	MAT	008	034	Sav grad je izašao i pošao u susret Isusu. Kad su ga videli, zamolili su ga da ode iz njihovog kraja.
040	MAT	009	001	Isus je zatim, ušao u brodić, otplovio na drugu stranu i došao u svoj grad.
040	MAT	009	002	Tamo su mu doveli jednog oduzetog čoveka koji je ležao na nosilima. Isus, videvši njihovu veru, reče oduzetome: „Hrabro, sinko, opraštaju ti se tvoji gresi!“
040	MAT	009	003	A neki znalci Svetog pisma rekoše u sebi: „Ovaj vređa [Boga].“
040	MAT	009	004	Pronikavši njihove misli, Isus reče: „Zašto imate tako zle misli u svome srcu?
040	MAT	009	005	Šta je lakše reći:’Tvoji gresi su oprošteni’, ili:’Ustani i hodaj?’
040	MAT	009	006	Ali da znate: Sin Čovečiji ima vlast da oprašta grehe na zemlji.“Onda reče oduzetome: „Ustani, uzmi svoja nosila i idi svojoj kući!“
040	MAT	009	007	Oduzeti ustane i ode svojoj kući.
040	MAT	009	008	Kada je narod to video, zaprepastio se, pa je dao slavu Bogu koji je dao takvu vlast ljudima.
040	MAT	009	009	Kako je odlazio odande, Isus je primetio jednog čoveka kako sedi na mestu za prikupljanje poreza. Zvao se Matej. [Isus] mu reče: „Pođi za mnom!“On ustade i pođe za Isusom.
040	MAT	009	010	Dok je [Isus] obedovao u [Matejevoj] kući, mnogo poreznika i drugih grešnika je došlo i obedovalo sa Isusom i njegovim učenicima.
040	MAT	009	011	A fariseji, videvši to, upitaše njegove učenike: „Zašto vaš učitelj jede sa poreznicima i [drugim] grešnicima?“
040	MAT	009	012	[Isus] je to čuo, pa im je odgovorio: „Lekar ne treba zdravima, nego bolesnima.
040	MAT	009	013	Idite i naučite šta znači ovo:’Milosrđe hoću, a ne žrtvu.’ Jer ja nisam došao da pozovem pravednike, već grešnike.“
040	MAT	009	014	[Isusu] su tada pristupili Jovanovi učenici. Pitali su ga: „Zašto mi i fariseji često postimo, a tvoji učenici ne poste?“
040	MAT	009	015	Isus im odgovori: „Zar mogu svatovi tugovati dok je mladoženja sa njima? Ipak, doći će dani kada će im oteti mladoženju, i tada će postiti.
040	MAT	009	016	Niko ne prišiva zakrpu od novog platna na staru odeću; jer zakrpa, kad se u pranju skupi, dere staru odeću, te nastaje veća poderotina.
040	MAT	009	017	Niti se novo vino sipa u stare mehove, jer će se stari mehovi raspući od [vrenja] novog vina, pa će vino isteći, a mehovi propasti. Nego, novo vino se sipa u nove mehove, pa se tako oboje sačuvaju.“
040	MAT	009	018	Dok im je Isus to govorio, pristupi mu neki starešina, pade pred njim ničice i reče: „Moja ćerka je upravo umrla. No, ti dođi, stavi svoju ruku na nju i ona će oživeti.“
040	MAT	009	019	Isus ustade te pođe za njim zajedno sa svojim učenicima.
040	MAT	009	020	Uto, neka žena koja je dvanaest godina patila od krvarenja, priđe mu s leđa i dotače rub njegove odeće.
040	MAT	009	021	Govorila je u sebi: „Ako dotaknem samo njegovu odeću, ozdraviću.“
040	MAT	009	022	Isus se okrete i ugledavši je, reče: „Hrabro, ćerko, tvoja te je vera iscelila.“Žena je tog časa bila izlečena.
040	MAT	009	023	Kada je Isus došao u kuću onog starešine, ugledao je pogrebne svirače i ljude kako nariču.
040	MAT	009	024	Rekao im je: „Sklonite se! Devojka nije umrla, nego spava.“A oni su mu se podsmevali.
040	MAT	009	025	Kada je narod bio isteran, [Isus] uđe unutra, uze devojku za ruku i ona ustade živa.
040	MAT	009	026	To se pročulo po celom onom kraju.
040	MAT	009	027	Kad je Isus odlazio odande, krenu za njim dva slepca. Vikali su i govorili: „Sine Davidov, smiluj se na nas!“
040	MAT	009	028	Kad je ušao u kuću, slepci mu pristupe. Isus ih upita: „Verujete li da vas mogu isceliti?“„Da, Gospode!“– odgovoriše oni.
040	MAT	009	029	Onda je Isus dotakao njihove oči i rekao: „Neka vam bude po vašoj veri.“
040	MAT	009	030	Tog časa su progledali, a Isus im strogo napomenu: „Gledajte da niko ne dozna za ovo!“
040	MAT	009	031	A oni, izašavši iz kuće, proneše glas o njemu po celom onom kraju.
040	MAT	009	032	Tek što su ova dvojica izašla, kad eto, dovedoše mu čoveka koji nije mogao da govori jer je bio opsednut zlim duhom.
040	MAT	009	033	Pošto je [Isus] isterao zlog duha, nemi čovek je progovorio. Narod je ostao u čudu govoreći: „Nikada se tako nešto nije dogodilo u Izrailju.“
040	MAT	009	034	Ipak, fariseji rekoše: „On uz pomoć glavara zlih duhova isteruje zle duhove!“
040	MAT	009	035	Isus je prolazio kroz sve gradove i sela. Poučavao je narod u njihovim sinagogama, objavljivao Radosnu vest o Carstvu i lečio svaku bolest i svaku nemoć.
040	MAT	009	036	Kad je video toliki narod, sažalio se nad njim, jer su bili iznureni i ojađeni kao ovce bez pastira.
040	MAT	009	037	Tada [Isus] reče svojim učenicima: „Žetve je mnogo, a malo radnika.
040	MAT	009	038	Stoga se molite Gospodaru žetve da pošalje radnike na svoju žetvu.“
040	MAT	010	001	Isus je pozvao svojih dvanaest učenika i dao im vlast da isteruju nečiste duhove i da leče svaku bolest i svaku nemoć.
040	MAT	010	002	A ovo su imena dvanaest apostola: prvi Simon, prozvani Petar, i njegov brat Andrija, Jakov Zavedejev i njegov brat Jovan,
040	MAT	010	003	Filip i Vartolomej, Toma i Matej poreznik, Jakov Alfejev i Tadej,
040	MAT	010	004	Simon Hananejac i Juda Iskariot, koji je izdao Isusa.
040	MAT	010	005	Ovu Dvanaestoricu je Isus poslao i naložio im: „Ne idite k neznabošcima i ne ulazite u samarjanske gradove.
040	MAT	010	006	Idite radije izgubljenim ovcama doma Izrailjevog.
040	MAT	010	007	Kad putujete propovedajte ovo:’Približilo se Carstvo nebesko.’
040	MAT	010	008	Bolesne lečite, mrtve vaskrsavajte, gubave čistite, zle duhove izgonite! Besplatno ste primili, besplatno i dajte.
040	MAT	010	009	Ne opremajte svoje pojaseve ni zlatnim, ni srebrnim, ni bakrenim novcem.
040	MAT	010	010	Ni torbu na put ne nosite, ni dva para odeće, ni obuće, ni štap, jer radnik zaslužuje svoju hranu.
040	MAT	010	011	A kada ulazite u neko selo, raspitajte se ko u njemu hoće da vas primi. Tu ostanite sve dok ne dođe vreme da odete.
040	MAT	010	012	Ulazeći u tu kuću, pozdravite ukućane.
040	MAT	010	013	I ako ta kuća hoće da vas primi, neka vaš mir bude nad njom. Ako li kuća neće da vas primi, neka se vaš mir vrati k vama.
040	MAT	010	014	A ako vas neko ne primi ili ne posluša vaših reči, izađite iz te kuće ili iz tog grada i otresite prašinu sa svojih nogu.
040	MAT	010	015	Zaista vam kažem da će zemlji sodomskoj i gomorskoj biti lakše na Sudnji dan nego onom gradu.
040	MAT	010	016	Evo, ja vas šaljem kao ovce među vukove. Stoga, budite mudri kao zmije i bezazleni kao golubovi.
040	MAT	010	017	Čuvajte se ljudi, jer će vas predavati sudovima i bičevati vas po svojim sinagogama.
040	MAT	010	018	I pred vladare i careve će vas voditi zbog mene, da posvedočite njima i mnogobošcima.
040	MAT	010	019	A kada vas budu predali, ne brinite se šta ćete govoriti, jer će vam u taj čas biti dano šta da kažete.
040	MAT	010	020	Nećete, naime, vi govoriti, nego će Duh Oca vašega govoriti iz vas.
040	MAT	010	021	Brat će brata predati da se pogubi i otac svoje dete, ustaće deca na svoje roditelje i ubijaće ih.
040	MAT	010	022	Svi će vas mrzeti radi mog imena, ali ko istraje do kraja, biće spasen.
040	MAT	010	023	Kada vas budu progonili u jednom gradu, vi bežite u drugi. Zaista vam kažem: Sin Čovečiji će doći pre no što vi dovršite svoje poslanje po Izrailjevim gradovima.
040	MAT	010	024	Učenik nije iznad svoga učitelja, niti je sluga iznad svoga gospodara.
040	MAT	010	025	Učeniku je dovoljno da bude kao njegov učitelj i sluzi da bude kao njegov gospodar. Ako su domaćina nazvali Veelzevulom, koliko će pogrdnijim imenima nazvati njegove ukućane.
040	MAT	010	026	Zato se ne bojte ljudi, jer nema ničeg što je skriveno, da se neće otkriti, niti tajnog, da se neće doznati.
040	MAT	010	027	Što vam kažem u tami, recite na svetlu i što vam se tiho kaže na uho, objavite glasno s krovova.
040	MAT	010	028	Ne bojte se onih koji ubijaju telo; oni dušu ne mogu ubiti. Više se bojte onoga koji može i dušu i telo da pogubi u paklu.
040	MAT	010	029	Zar se ne prodaju dva vrapca za jedan novčić? Ipak, ni jedan od njih ne pada na zemlju a da to dozvoli vaš Otac.
040	MAT	010	030	A vama su i sve vlasi na glavi prebrojane.
040	MAT	010	031	Zato se ne bojte: vi vredite mnogo više od jata vrabaca.
040	MAT	010	032	Ko god mene prizna pred ljudima, priznaću i ja njega pred Ocem svojim koji je na nebesima.
040	MAT	010	033	A ko god se odrekne mene pred ljudima, odreći ću se i ja njega pred mojim Ocem koji je na nebesima.
040	MAT	010	034	Ne mislite da sam došao da donesem mir na zemlju. Nisam došao da donesem mir, nego mač.
040	MAT	010	035	Ja sam, naime, došao’da razdvojim čoveka od njegovog oca, i ćerku od njene majke, i snahu od svekrve.
040	MAT	010	036	Čoveku će njegovi ukućani postati neprijatelji.’
040	MAT	010	037	Ko svoju majku više voli od mene, nije dostojan da bude moj sledbenik, i ko svoju ćerku više voli od mene, nije dostojan mene.
040	MAT	010	038	Ko ne uzima svoj krst i ne sledi me, nije dostojan mene.
040	MAT	010	039	Ko hoće da nađe svoj život, izgubiće ga, a ko izgubi svoj život radi mene, naći će ga.
040	MAT	010	040	Ko vas prihvata, mene prihvata, a ko mene prihvata, prihvata onoga koji me je poslao.
040	MAT	010	041	Ko prihvata proroka zato što je prorok, taj će primiti proročku platu. Ko prihvata pravednika zato što je pravednik, taj će primiti pravedničku platu.
040	MAT	010	042	Ko napoji jednog od ovih neznatnih samo čašom hladne [vode] zato što je moj učenik, zaista vam kažem: taj čovek neće biti lišen svoje nagrade.“
040	MAT	011	001	Kad je Isus završio da upućuje dvanaestoricu svojih učenika, otišao je odatle da poučava i propoveda po gradovima [Galileje].
040	MAT	011	002	A Jovan, koji je bio u tamnici, čuvši o Hristovim delima, posla svoje učenike
040	MAT	011	003	da pitaju Isusa: „Jesi li ti onaj koji treba da dođe ili da čekamo drugoga?“
040	MAT	011	004	Onda im Isus odgovori: „Idite i javite Jovanu šta čujete i vidite:
040	MAT	011	005	slepi gledaju, hromi hodaju, gubavi se čiste, gluvi čuju, mrtvi se vraćaju u život, siromašnima se propoveda Radosna vest.
040	MAT	011	006	Blažen je onaj ko se ne pokoleba zbog mene.“
040	MAT	011	007	Kad su [Jovanovi učenici] otišli, Isus je počeo da govori narodu o Jovanu: „Zašto ste izašli u pustinju? Da vidite kako vetar ljulja trsku?
040	MAT	011	008	Šta ste, dakle, izašli da vidite? Čoveka obučenog u raskošnu odeću? Evo, ti što nose raskošnu odeću žive na carskim dvorovima.
040	MAT	011	009	Prema tome, šta ste očekivali da vidite? Proroka? Da, kažem vam, on je i više nego prorok.
040	MAT	011	010	To je onaj o kome je pisano:’Evo, šaljem poslanika svoga ispred tvoga lica, koji će ti put pripraviti.’
040	MAT	011	011	Zaista vam kažem: među ljudima rođenima od žena nije se pojavio slavniji od Jovana Krstitelja, ali i najneznatniji među narodom Carstva nebeskog slavniji je od njega.
040	MAT	011	012	Od vremena Jovana Krstitelja do sada, u Carstvo nebesko se provaljuje, i siloviti ga osvajaju.
040	MAT	011	013	Jer, svi su Proroci i Zakon [Mojsijev] prorokovali do Jovana.
040	MAT	011	014	I ako hoćete da prihvatite, on je Ilija koji treba da dođe.
040	MAT	011	015	Ko ima uši, neka sluša!
040	MAT	011	016	S kim ću uporediti ovaj naraštaj? On je sličan deci koja sede po trgovima i dovikuju drugoj deci:
040	MAT	011	017	’Svirali smo vam, a vi niste igrali. Jadikovali smo, a vi niste naricali!’
040	MAT	011	018	Jer, došao je Jovan koji posti i ne pije [vino], a oni kažu:’Opsednut je zlim duhom.’
040	MAT	011	019	Došao je Sin Čovečiji, koji jede i pije, a oni kažu:’Gledaj izjelice i pijanice, prijatelja poreznika i grešnika!’ Ipak, mudrost se delima dokazuje.“
040	MAT	011	020	Tada je [Isus] počeo da kori gradove u kojima su se dogodila većina njegovih čuda, ali se stanovnici nisu pokajali:
040	MAT	011	021	„Jao tebi, Horazine! Jao tebi, Vitsaido! Jer, da su se u Tiru i Sidonu dogodila čuda koja su bila učinjena u vama, odavno bi se već pokajali, sedeći u kostreti i pepelu.
040	MAT	011	022	Ali ja vam kažem da će Tiru i Sidonu biti lakše na Sudnji dan nego vama.
040	MAT	011	023	A ti, Kafarnaume, hoćeš li se do neba uzdići? Do Sveta mrtvih ćeš se srušiti! Jer da su se u Sodomi dogodila čuda koja su se dogodila u tebi, tog grada bi bilo sve do današnjega dana.
040	MAT	011	024	Ali ja vam kažem da će zemlji sodomskoj biti lakše na Sudnji dan nego tebi.“
040	MAT	011	025	U to vreme Isus reče: „Hvalim te, Oče, Gospodaru neba i zemlje, što si ovo sakrio od mudrih i umnih, a otkrio onima [što su kao] mala deca.
040	MAT	011	026	Da, Oče, jer ti je tako bilo po volji.
040	MAT	011	027	Otac mi je sve predao, i niko ne poznaje Sina osim Oca, niti ko zna Oca osim Sina, i onog kome Sin hoće da otkrije.
040	MAT	011	028	Dođite k meni, svi koji ste umorni i pod teretom, i ja ću vam dati odmora.
040	MAT	011	029	Uzmite moj jaram na sebe, i naučite od mene, jer ja sam krotka i ponizna srca, te ćete naći spokoj svojim dušama.
040	MAT	011	030	Jer moj je jaram blag, i breme je moje lako.“
040	MAT	012	001	Tih dana je Isus prolazio kroz žitna polja. Bila je subota. Njegovi učenici su bili gladni, pa su počeli da trgaju klasje i da jedu zrnevlje.
040	MAT	012	002	Kada su fariseji to videli, rekli su Isusu: „Pogledaj! Tvoji učenici čine što ne sme da se čini subotom.“
040	MAT	012	003	Isus im odgovori: „Zar niste čitali šta je David učinio kada je ogladneo, on i njegovi pratioci?
040	MAT	012	004	On je ušao u Dom Božiji i zajedno sa njima jeo postavljene hlebove koje, [po Zakonu], nisu smeli da jedu ni on ni njegovi pratioci, nego samo sveštenici.
040	MAT	012	005	Ili, zar niste čitali u Zakonu da sveštenici u hramu krše subotu, a ipak nisu krivi?
040	MAT	012	006	A ja vam kažem da se ovde zbiva nešto važnije od hrama.
040	MAT	012	007	Kada biste znali šta znači:’Milosrđe hoću, a ne žrtvu’, ne biste osudili nevine.
040	MAT	012	008	Jer, Sin Čovečiji je Gospodar subote.“
040	MAT	012	009	Isus je otišao odande i ušao u njihovu sinagogu.
040	MAT	012	010	Tamo se našao neki čovek sa usahlom rukom. Fariseji su upitali Isusa: „Da li je dopušteno lečiti u subotu?“To su ga pitali, nameravajući da ga optuže.
040	MAT	012	011	Isus im odgovori: „Ima li takvog među vama, koji ne bi svoju jedinu ovcu prihvatio i izvadio ako bi ova u subotu upala u jamu?
040	MAT	012	012	A koliko je samo čovek vredniji od ovce! Prema tome, dozvoljeno je da se subotom čini dobro.“
040	MAT	012	013	Onda reče čoveku sa usahlom rukom: „Ispruži svoju ruku!“Čovek ispruži ruku i ona postade zdrava kao i druga ruka.
040	MAT	012	014	Tada fariseji izađoše i većajući skovaše zaveru kako da ubiju Isusa.
040	MAT	012	015	Kada je Isus to doznao, napustio je to mesto. Mnoštvo ljudi ga je sledilo i on ih je sve iscelio.
040	MAT	012	016	Isus im je napomenuo da ne otkrivaju ko je on,
040	MAT	012	017	da bi se ispunilo ono što je [Bog] rekao po proroku Isaiji:
040	MAT	012	018	„Evo Sluge moga, koga sam izabrao, voljenog mog, miljenika duše moje. Na njega ću Duha svoga izliti, da objavi pravdu narodima.
040	MAT	012	019	Neće se prepirati, niti vikati, niti će se glas njegov čuti po ulicama.
040	MAT	012	020	On neće slomiti trsku napuknutu, niti će ugasiti fitilj koji tinja, dok ne dovede pravo do pobede.
040	MAT	012	021	Ime njegovo nada narodima biće.“
040	MAT	012	022	Nakon toga su Isusu doveli čoveka opsednutog zlim duhom, koji je zbog toga bio slep i nem. [Isus] ga je iscelio, pa je čovek progovorio i progledao.
040	MAT	012	023	Sav narod se divio i govorio: „Nije li ovo Sin Davidov?“
040	MAT	012	024	Kad su fariseji to čuli, rekli su: „Ovaj ne isteruje zle duhove osim uz pomoć Veelzevula, glavara zlih duhova!“
040	MAT	012	025	A [Isus], znajući šta misle, reče im: „Svako carstvo u kome dođe do podele i rata – opusteće, i svaki grad ili dom gde se ljudi okrenu jedni protiv drugih, neće opstati.
040	MAT	012	026	Ako Satana izgoni Satanu, on se okrenuo protiv sebe samog. Kako će, dakle, opstati njegovo carstvo?
040	MAT	012	027	Ako ja uz pomoć Veelzevula izgonim zle duhove, uz čiju [pomoć] ih vaši učenici izgone? Zato će vam oni suditi.
040	MAT	012	028	Ali, ako ja Božijim Duhom izgonim zle duhove, onda je k vama došlo Carstvo Božije.
040	MAT	012	029	Ili, zar može neko da uđe u kuću snažnog čoveka i da opljačka njegovo pokućstvo, ako ga prvo ne sveže? Tek onda će opljačkati njegovu kuću.
040	MAT	012	030	Ko nije sa mnom, protiv mene je, i ko sa mnom ne sakuplja, taj rasipa.
040	MAT	012	031	Zato vam kažem: ljudima se može oprostiti svaki greh i svako bogohulstvo, ali bogohulstvo protiv Duha mu se neće oprostiti.
040	MAT	012	032	I ako ko kaže nešto protiv Sina Čovečijeg, to mu se može oprostiti; ali ako kaže nešto protiv Duha Svetoga, to mu se neće oprostiti ni na ovom svetu, ni u budućem.
040	MAT	012	033	Stoga se odlučite: ili je drvo dobro, pa mu je i plod dobar, ili je drvo loše, pa mu je i plod loš. Drvo se, naime, po svome plodu poznaje.
040	MAT	012	034	Porode zmijski! Kako možete reći šta je dobro, kad ste sami zli? Usta govore ono čime je srce ispunjeno.
040	MAT	012	035	Dobar čovek iz riznice [svoga srca] iznosi dobro, a zao čovek iz zle riznice [svoga srca] iznosi zlo.
040	MAT	012	036	Ali ja vam kažem da će ljudi na Sudnji dan odgovarati za svaku reč koju neodgovorno izgovore.
040	MAT	012	037	Jer, tvoje će te reči ili opravdati ili okriviti.“
040	MAT	012	038	Tada mu rekoše neki od znalaca Svetog pisma i od fariseja: „Učitelju, hoćemo da vidimo znak od tebe.“
040	MAT	012	039	Isus im je odgovorio: „Zli i preljubnički naraštaj traži znak, ali mu se neće dati drugi znak, osim znaka proroka Jone.
040	MAT	012	040	Jer, kao što je Jona proveo tri dana i tri noći u utrobi kita, tako će i Sin Čovečiji biti tri dana i tri noći u srcu zemlje.
040	MAT	012	041	Ninivljani će se podići iz mrtvih na Sudnji [dan] sa ovim naraštajem i optužiti ga, jer su se oni pokajali na Joninu propoved, a evo, ovde se zbiva nešto što prevazilazi Jonu.
040	MAT	012	042	Carica sa juga će se podići iz mrtvih na Sudnji dan sa ovim naraštajem i optužiće ga, jer je iz daleka došla da čuje Solomonovu mudrost, a evo, ovde se zbiva nešto što prevazilazi Solomona.
040	MAT	012	043	A kada nečisti duh izađe iz čoveka, on tumara po bezvodnim mestima tražeći sebi pokoja. I pošto ga ne nalazi,
040	MAT	012	044	kaže:’Vratiću se u svoj dom, odakle sam izašao.’ Kada se vrati, nalazi kuću nenastanjenu, počišćenu i uređenu.
040	MAT	012	045	Onda odlazi i dovodi sa sobom sedam drugih duhova, gorih od sebe, pa uđu i nastane se tamo. Čoveku onda to potonje stanje biva gore no što mu je bilo pređašnje. Tako će biti i sa ovim zlim naraštajem.“
040	MAT	012	046	Dok je [Isus] govorio narodu, dođu njegova majka i braća. Stajali su napolju želeći da govore sa njim.
040	MAT	012	047	Neko mu reče: „Evo, tu napolju su tvoja majka i tvoja braća i hoće da govore sa tobom.“
040	MAT	012	048	Isus mu odgovori: „Ko je moja majka i ko su moja braća?“
040	MAT	012	049	Onda je pružio svoju ruku prema učenicima i rekao: „Evo moje majke i moje braće!
040	MAT	012	050	Jer onaj ko vrši volju moga Oca koji je na nebesima, taj mi je brat i sestra i majka.“
040	MAT	013	001	Onoga dana Isus je izašao iz kuće i seo uz jezero.
040	MAT	013	002	Oko njega se okupilo mnogo sveta, pa je morao da sedne u jednu lađicu, dok je sav narod stajao na obali.
040	MAT	013	003	Mnogo im je govorio služeći se pričama: „Gle, izađe sejač da seje.
040	MAT	013	004	I kako je sejao, neka zrna su pala kraj puta. No, došle su ptice i pozobale ih.
040	MAT	013	005	Druga zrna su pala na kamenito tle, gde nisu imala mnogo zemlje. Brzo su iznikla, jer zemlja nije bila duboka.
040	MAT	013	006	Ali kada je sunce sinulo, spržilo je biljke, i pošto nisu imale koren, posušile su se.
040	MAT	013	007	Neka zrna su pala među trnje. Trnje naraste i poguši biljke.
040	MAT	013	008	Ipak, neka zrna su pala na dobru zemlju i donela rod: neka stostruko, neka šezdesetostruko, a neka tridesetostruko.
040	MAT	013	009	Ko ima uši, neka sluša!“
040	MAT	013	010	Tada mu pristupe njegovi učenici i upitaju ga: „Zašto im govoriš kroz priče?“
040	MAT	013	011	[Isus] im odgovori: „Vama je dano da saznate tajne Carstva nebeskog, a njima nije dano.
040	MAT	013	012	Jer ko ima, njemu će se dodati i izobilovaće, a onome koji nema, oduzeće se i to što ima.
040	MAT	013	013	Zato im govorim kroz priče, zato što gledaju, a ne vide, slušaju, a ne čuju i ne razumeju.
040	MAT	013	014	Na njima se ispunjava Isaijino proroštvo koje glasi:’Slušaćete i nećete razumeti, gledaćete i nećete videti.
040	MAT	013	015	Jer je otvrdnulo srce ovoga naroda, uši su svoje začepili, oči su svoje zatvorili, da očima ne vide, da ušima ne čuju, da srcem ne razumeju i obrate se, da ih ja iscelim.’
040	MAT	013	016	A vaše oči su blažene što gledaju, i vaše uši što slušaju.
040	MAT	013	017	Jer zaista vam kažem: mnogi proroci i pravednici su želeli da vide ono što vi gledate, ali nisu videli, i da čuju što vi slušate, ali nisu čuli.
040	MAT	013	018	Vi poslušajte, dakle, šta znači priča o sejaču.
040	MAT	013	019	Svakome ko sluša reč o Carstvu, a ne razume, dolazi Zli i otima što mu je posejano u srcu. To je ono [seme] što je uz put posejano.
040	MAT	013	020	A [seme] posejano na kamenito tle, to je onaj koji kad čuje Božiju reč, odmah je sa radošću prihvata,
040	MAT	013	021	ali pošto reč nije uhvatila korena u njemu, biva nepostojan. Kad nastane nevolja ili progonstvo zbog reči, on odmah otpada.
040	MAT	013	022	Ono [seme] što je posejano u trnje, to je onaj koji čuje reč, ali briga za ovozemaljske [stvari] i zavodljivost bogatstva uguše reč, te ostaje bez ploda.
040	MAT	013	023	A [seme] posejano na dobro tle, to je onaj koji reč sluša i razume, te onda zaista daje plod: stostruko, šezdesetostruko i tridesetostruko.“
040	MAT	013	024	[Isus] im je ispričao drugu priču: „Carstvo nebesko je slično čoveku koji je posejao dobro seme na svojoj njivi.
040	MAT	013	025	Ali dok su [njegovi] ljudi spavali, dođe njegov neprijatelj, poseje kukolj među žito i ode.
040	MAT	013	026	Kada je usev izrastao i doneo plod, pokazao se i kukolj.
040	MAT	013	027	Sluge pristupiše svome domaćinu, pa mu rekoše:’Gospodaru, nisi li ti posejao dobro seme na svojoj njivi? Odakle onda kukolj?’
040	MAT	013	028	’To je uradio neprijatelj’, odgovori im domaćin. Sluge ga onda upitaše:’Hoćeš li, onda, da odemo i da ga pokupimo?’
040	MAT	013	029	[Domaćin] im odgovori:’Ne, da ne biste sa kukoljem iščupali i žito.
040	MAT	013	030	Ostavite neka oboje rastu do žetve. A u vreme žetve ću reći žeteocima: skupite prvo kukolj i svežite ga u snopove da se spali, a žito odnesite u moju žitnicu.’“
040	MAT	013	031	[Isus] im je izložio drugu priču: „Carstvo nebesko je slično gorušičinom zrnu koje čovek uzme i poseje na svojoj njivi.
040	MAT	013	032	Ono je doduše manje od sveg semenja, ali kada izraste, nadvisuje ostalo rastinje i postaje drvo na koje dolaze ptice nebeske i gnezde se po njegovim granama.“
040	MAT	013	033	Ispričao im je još jednu priču: „Carstvo nebesko je slično kvascu koji žena uzme i umesi sa tri mere brašna, dok sve testo ne uskisne.“
040	MAT	013	034	Sve ovo je Isus ispričao narodu kroz priče, i bez priča im ništa nije govorio,
040	MAT	013	035	da bi se ispunilo ono što je [Bog] rekao po proroku: „Moj govor biće u pričama, objaviću što je sakriveno od postanka sveta.“
040	MAT	013	036	[Isus] je onda raspustio narod i ušao u kuću. Njegovi učenici su došli k njemu i rekli mu: „Razjasni nam priču o kukolju na njivi.“
040	MAT	013	037	On im odgovori: „Sejač dobrog semena je Sin Čovečiji.
040	MAT	013	038	Njiva predstavlja svet. Dobro seme su podanici Carstva, a kukolj su podanici Zloga.
040	MAT	013	039	Neprijatelj koji je posejao kukolj – to je đavo. Žetva je svršetak sveta, a žeteoci anđeli.
040	MAT	013	040	I kao što se kukolj sakuplja i spaljuje, tako će biti na svršetku sveta.
040	MAT	013	041	Sin Čovečiji će poslati svoje anđele da sakupe iz njegovog Carstva sve one što navode na greh i one koji čine bezakonje,
040	MAT	013	042	pa će ih baciti u peć ognjenu. Tamo će biti plač i škrgut zuba.
040	MAT	013	043	Tada će pravednici zasjati kao sunce u Carstvu Oca svojega. Ko ima uši, neka sluša!
040	MAT	013	044	Carstvo nebesko je slično i blagu sakrivenom u polju, koje čovek nađe. On ga tada sakrije i sav radostan ode da proda sve što ima, pa kupi ono polje.
040	MAT	013	045	Nadalje, Carstvo nebesko je slično trgovcu koji traga za lepim biserima.
040	MAT	013	046	A kada nađe jedan skupoceni biser, on ode da rasproda sve što ima i kupi ga.
040	MAT	013	047	Carstvo nebesko je slično i ribarskoj mreži bačenoj u more koja zahvati razne vrste [riba].
040	MAT	013	048	Kada se mreža napuni i izvuku je na obalu, onda ribari sednu, pa dobre [ribe] stave u sudove, a loše izbace.
040	MAT	013	049	Tako će biti i na svršetku sveta: izaći će anđeli pa će izdvojiti zle od pravednih
040	MAT	013	050	i baciti ih u peć ognjenu. Tamo će biti plač i škrgut zuba.
040	MAT	013	051	Razumete li sve ovo?“Oni odgovoriše: „Da!“
040	MAT	013	052	On im onda reče: „Zato je svaki znalac Svetog pisma, poučen o Carstvu nebeskom, sličan domaćinu koji iz svoje riznice iznosi novo i staro.“
040	MAT	013	053	Kada je Isus završio sa ovim pričama, otišao je odande.
040	MAT	013	054	Došao je u svoj zavičaj i učio meštane u njihovoj sinagogi. Oni su se divili i govorili: „Odakle ovome ovakva mudrost i čuda?
040	MAT	013	055	Nije li ovo drvodeljin sin? Ne zove li se njegova majka Marija, a njegova braća Jakov, Josif, Simon i Juda?
040	MAT	013	056	Nisu li i njegove sestre ovde među nama? Odakle mu onda sve to?“
040	MAT	013	057	Zato ga nisu prihvatili. Isus im reče: „Prorok je bez časti samo u svom zavičaju i u svom domu.“
040	MAT	013	058	Tu nije učinio mnogo čuda zbog njihovog neverovanja.
040	MAT	014	001	U to vreme je Irod četverovlasnik čuo za Isusa,
040	MAT	014	002	pa je rekao svojim dvoranima: „To je Jovan Krstitelj. On je ustao iz mrtvih, te zato čudne sile deluju u njemu.“
040	MAT	014	003	Irod, naime, beše uhvatio Jovana, svezao ga i bacio u tamnicu. To je bilo zbog Irodijade, žene Irodovog brata Filipa.
040	MAT	014	004	Jovan je govorio Irodu: „Ti nemaš prava da je imaš [za ženu]!“
040	MAT	014	005	Zbog toga je Irod hteo da ga ubije, ali se bojao naroda, jer su Jovana smatrali prorokom.
040	MAT	014	006	Ipak, na Irodov rođendan Irodijadina ćerka je pred gostima odigrala ples. Irodu se toliko dopala,
040	MAT	014	007	da se zakleo da će joj dati što god zatraži.
040	MAT	014	008	A ona, nagovorena od svoje majke, zatraži: „Daj mi ovde na tanjiru glavu Jovana Krstitelja.“
040	MAT	014	009	Car se ražalostio, ali je zbog zakletve i zbog okupljenih naredio da joj se da.
040	MAT	014	010	Tako je poslao da se Jovanu odrubi glava u tamnici.
040	MAT	014	011	Jovanovu glavu su doneli na tanjiru i dali devojci, a ona je odnela svojoj majci.
040	MAT	014	012	A Jovanovi učenici dođu, odnesu Jovanovo telo i sahrane ga. Potom odu i jave Isusu.
040	MAT	014	013	Kada je Isus to čuo, povukao se odande brodićem na pusto mesto, da bude nasamo. Ipak, narod je to čuo, pa je pešice krenuo iz gradova za njim.
040	MAT	014	014	Izašavši [iz brodića], Isus ugleda mnogo naroda, sažali se na njih, te izleči bolesne u narodu.
040	MAT	014	015	Kada je palo veče, pristupiše mu [njegovi] učenici i rekoše [mu]: „Već je dosta kasno, a mesto je pusto. Zato raspusti narod neka ode do okolnih sela da kupi sebi nešto za jelo.“
040	MAT	014	016	A Isus im reče: „Ne treba da idu. Dajte im vi da jedu.“
040	MAT	014	017	Oni mu rekoše: „Mi nemamo ovde ništa drugo osim pet hlebova i dve ribe.“
040	MAT	014	018	On im reče: „Donesite mi ih ovamo.“
040	MAT	014	019	I pošto je naredio narodu da poseda po travi, uzeo je onih pet hlebova i dve ribe, pogledao prema nebu i izrekao blagoslov. Potom je razlomio hleb i davao učenicima, a učenici narodu.
040	MAT	014	020	Svi su jeli i nasitili se. A učenici su pokupili još dvanaest kotarica preostalih komada.
040	MAT	014	021	Onih koji su jeli bilo je oko pet hiljada muškaraca, ne računajući žene i decu.
040	MAT	014	022	Isus je odmah zatim poterao učenike da se ukrcaju u brodić i da pre njega otplove na drugu obalu, dok on ne raspusti narod.
040	MAT	014	023	Oprostivši se od naroda, otišao je u brda da se nasamo moli. Spustilo se i veče, a on je još uvek tamo bio sam.
040	MAT	014	024	A brodić [sa učenicima] je već bio na velikoj udaljenosti od obale, šiban talasima usled protivnog vetra.
040	MAT	014	025	Negde između tri i šest sati ujutro, došao je k njima hodajući po jezeru.
040	MAT	014	026	Ugledavši ga kako hoda po jezeru, učenici su preplašeni govorili: „To je utvara!“, i od straha povikaše.
040	MAT	014	027	Isus im odmah reče: „Budite hrabri! To sam ja, ne bojte se!“
040	MAT	014	028	A Petar reče: „Gospode, ako si to ti, zapovedi mi da dođem do tebe po vodi.“
040	MAT	014	029	[Isus] mu reče: „Dođi!“Petar izađe iz brodića te, hodajući po vodi, krene prema Isusu.
040	MAT	014	030	Ali, videvši jačinu vetra, uplaši se, te poče da tone. On povika: „Gospode, spasi me!“
040	MAT	014	031	Isus odmah pruži ruku, dohvati ga i reče mu: „O, maloverni, zašto si posumnjao?“
040	MAT	014	032	Kada su ušli u brodić, vetar se umirio.
040	MAT	014	033	Oni u brodiću pokloniše mu se i rekoše: „Ti si zaista Sin Božiji!“
040	MAT	014	034	Kada su preplovili na drugu obalu, pristali su u Genisaretu.
040	MAT	014	035	Pošto su tamošnji ljudi prepoznali Isusa, razglasili su to po celom onom kraju, pa su mu doneli sve bolesnike.
040	MAT	014	036	Molili su ga da samo dotaknu rese njegove odeće. I ko god bi dotakao, ozdravljao bi.
040	MAT	015	001	Tada neki fariseji i znalci Svetog pisma iz Jerusalima pristupe Isusu, pa ga upitaju:
040	MAT	015	002	„Zašto tvoji učenici krše predanje [naših] starih? Oni, naime, ne peru ruke pre jela!“
040	MAT	015	003	Isus im uzvrati: „A zašto vi kršite Božiju zapovest zbog svojih uredaba?
040	MAT	015	004	Jer Bog je rekao:’Poštuj [svoga] oca i [svoju] majku’ i:’Ko naruži oca ili majku, neka se pogubi.’
040	MAT	015	005	A vi kažete:’Ako neko kaže svome ocu ili majci: „Sve što ja mogu da ti učinim je [žrtveni] prinos [Bogu]“’ –
040	MAT	015	006	taj onda ne treba da se stara o svome ocu. Tako ste ukinuli Božiju reč radi vašeg predanja.
040	MAT	015	007	Licemeri! Dobro je prorokovao Isaija o vama, rekavši:
040	MAT	015	008	’Ovaj narod me poštuje usnama, ali mu je srce daleko od mene.
040	MAT	015	009	Uzalud je njihova pobožnost; njihovo učenje naučene su zapovesti ljudske.’“
040	MAT	015	010	Zatim je pozvao narod i rekao: „Slušajte i razumite!
040	MAT	015	011	Čoveka ne čini nečistim ono što ulazi u usta, već ono što izlazi iz usta. To ga čini nečistim!“
040	MAT	015	012	Tada su mu pristupili [njegovi] učenici i rekli mu: „Znaš li da su se fariseji uvredili kada su čuli ono što si rekao?“
040	MAT	015	013	A [Isus] im odgovori: „Svaka sadnica koju nije posadio Otac moj nebeski biće iskorenjena.
040	MAT	015	014	Pustite ih. Oni su slepci koji vode slepe. A ako slepac vodi slepoga, obojica će pasti u jamu.“
040	MAT	015	015	Petar mu reče „Objasni nam ovu priču.“
040	MAT	015	016	A [Isus] reče: „Zar i vi još uvek ne razumete?
040	MAT	015	017	Ne shvatate li da sve što ulazi u čovekova usta odlazi u stomak i potom se izbacuje napolje?
040	MAT	015	018	A ono što izlazi iz usta, to izvire iz srca. To čini čoveka nečistim.
040	MAT	015	019	Jer iz srca izlaze zle pomisli, ubistva, preljube, blud, krađe, lažna svedočenja, pogrdne reči.
040	MAT	015	020	To čini čoveka nečistim, a jesti neopranim rukama – to čoveka ne čini nečistim.“
040	MAT	015	021	Isus je zatim otišao odande i povukao se u tirske i sidonske oblasti.
040	MAT	015	022	Kad, gle, neka žena Hananejka iz tih krajeva dođe i zavapi: „Gospode, Sine Davidov, smiluj mi se! Moja ćerka se strašno muči, jer je opsednuta zlim duhom.“
040	MAT	015	023	[Isus] joj nije odgovorio ni reči. Tada mu pristupiše njegovi učenici moleći ga: „Reci joj da ode, jer ide za nama i viče.“
040	MAT	015	024	Isus joj odgovori: „Ja sam poslan samo izgubljenim ovcama doma Izrailjeva.“
040	MAT	015	025	Žena dođe, pade ničice pred njim te reče: „Gospode, pomozi mi!“
040	MAT	015	026	On joj odgovori: „Nije dobro uzeti hleb deci i baciti ga kučićima.“
040	MAT	015	027	A žena reče: „Da, Gospode, ali i kučići jedu od mrvica koje padaju sa stola njihovih gospodara.“
040	MAT	015	028	Tada joj Isus odgovori: „O, ženo, velika je tvoja vera! Neka ti bude po tvojoj želji.“Tog istog časa je ozdravila njena ćerka.
040	MAT	015	029	Isus je otišao odande i došao do Galilejskog jezera. Popeo se na jedno brdo i tamo seo.
040	MAT	015	030	Tada je mnogo naroda došlo k njemu, a među njima mnogo hromih, slepih, bogalja, nemih i mnogo drugih. Položili su ih do njegovih nogu, a on ih je izlečio.
040	MAT	015	031	Narod se divio, pa je, gledajući da nemi govore, da su bogalji isceljeni, da hromi hodaju i da slepi gledaju, dao hvalu Bogu Izrailjevu.
040	MAT	015	032	Isus pozva k sebi svoje učenike, i reče im: „Žao mi je ovog naroda, jer, evo, ima već tri dana od kako su sa mnom, a nemaju šta da jedu. Ja, pak, neću da ih otpremim gladne, da ne malakšu na putu.“
040	MAT	015	033	A učenici mu odgovore: „Odakle nam u ovoj pustari toliko hleba da se nahrani ovoliko mnoštvo?“
040	MAT	015	034	Isus ih upita: „Koliko hlebova imate?“Oni [mu] rekoše: „Sedam hlebova i nešto ribica.“
040	MAT	015	035	Tada je [Isus] zapovedio narodu da poseda po zemlji.
040	MAT	015	036	Onda je uzeo sedam hlebova i one ribice, zahvalio Bogu, te razlomio hlebove i dodavao ih učenicima, a učenici narodu.
040	MAT	015	037	Svi su jeli i nasitili se i još su pokupili sedam punih kotarica preostalih komada.
040	MAT	015	038	A onih koji su jeli bilo je četiri hiljade muškaraca, ne računajući žene i decu.
040	MAT	015	039	Potom je poslao narod kući, ušao u brodić i otišao u krajeve magadanske.
040	MAT	016	001	Nekom prilikom pristupe [Isusu] fariseji i sadukeji. Iskušavali su ga tako što su od njega tražili da im da znak s neba.
040	MAT	016	002	[Isus] im je odgovorio: „Kad padne veče, vi govorite:’Biće vedro, jer je nebo crveno.’
040	MAT	016	003	A ujutro:’Danas će biti nevreme, jer je nebo crveno i mutno.’ Vi po izgledu neba znate da procenite kakvo će biti vreme, a niste u stanju da prepoznate znake ovoga vremena.
040	MAT	016	004	Zli i preljubnički naraštaj traži znak, ali mu se neće dati drugi znak, osim znaka Jone.“Tada ih je napustio i otišao.
040	MAT	016	005	Učenici su otplovili na drugu stranu, ali su zaboravili da ponesu hleb.
040	MAT	016	006	Isus im reče: „Pazite i čuvajte se farisejskog i sadukejskog kvasca!“
040	MAT	016	007	A oni su raspravljali među sobom govoreći: „[Ovo je rekao], jer nismo poneli hleb.“
040	MAT	016	008	Isus, shvativši to, reče im: „Maloverni, šta raspravljate među sobom kako nemate hleba?
040	MAT	016	009	Zar još uvek ne razumete i ne sećate se onih pet hlebova na pet hiljada ljudi? Koliko ste košara preostalog hleba sakupili?
040	MAT	016	010	A onih sedam hlebova na četiri hiljade ljudi? Koliko ste košara preostalog hleba sakupili?
040	MAT	016	011	Pa, kako onda ne razumete? Ja vam nisam govorio o hlebu nego:’Čuvajte se farisejskog i sadukejskog kvasca.’“
040	MAT	016	012	Tada su shvatili da im nije rekao da se čuvaju hlebnog kvasca, nego učenja fariseja i sadukeja.
040	MAT	016	013	Kad je Isus došao u krajeve oko Kesarije Filipove, upitao je svoje učenike: „Šta govore ljudi o Sinu Čovečijem? Za koga ga drže?“
040	MAT	016	014	Oni mu odgovoriše: „Jedni kažu da je Jovan Krstitelj, drugi da je Ilija; treći kažu da je to Jeremija ili jedan od proroka.“
040	MAT	016	015	Isus ih upita: „A šta vi kažete: ko sam ja?“
040	MAT	016	016	Tada Simon Petar odgovori: „Ti si Hristos, Sin Boga živoga.“
040	MAT	016	017	A Isus mu reče: „Blago tebi, Simone, sine Jonin, jer ti ovo ne otkri tvoje ljudsko umovanje, nego Otac moj koji je na nebesima.
040	MAT	016	018	A ja ti kažem: ti si Petar, a na ovoj steni sagradiću svoju Crkvu i vrata Sveta mrtvih neće je nadvladati.
040	MAT	016	019	Tebi ću dati ključeve Carstva nebeskog, pa što presudiš na zemlji, biće presuđeno na nebesima, i što razrešiš na zemlji, biće razrešeno na nebesima.“
040	MAT	016	020	Tada je [Isus] zapovedio svojim učenicima da nikome ne govore da je Hristos.
040	MAT	016	021	Od tada je Isus počeo da obznanjuje svojim učenicima da treba da ide u Jerusalim i mnogo da propati. Njega će odbaciti starešine, vodeći sveštenici i znalci Svetog pisma. Biće ubijen, ali će vaskrsnuti trećeg dana.
040	MAT	016	022	Tada mu je prišao Petar i počeo da ga prekoreva: „[Bože] sačuvaj, Gospode! To se tebi neće dogoditi!“
040	MAT	016	023	[Isus] se okrete i reče Petru: „Odlazi od mene, Satano! Ti si mi zamka na putu, jer tvoje umovanje nije Božije, već ljudsko.“
040	MAT	016	024	Onda Isus reče svojim učenicima: „Ko hoće da ide za mnom, neka se odrekne sebe samog i neka uzme svoj krst, pa neka me sledi.
040	MAT	016	025	Jer, ko hoće da spase svoj život, izgubiće ga, a ko izgubi svoj život radi mene, naći će ga.
040	MAT	016	026	Šta vredi čoveku da zadobije i sav svet, a životu svom naudi? Ili, šta čovek može dati u zamenu za svoj život?
040	MAT	016	027	Uistinu, doći će Sin Čovečiji u slavi svoga Oca i sa anđelima njegovim, te će svakom uzvratiti po njegovim delima.
040	MAT	016	028	Zaista vam kažem: među onima koji stoje ovde ima nekih koji neće iskusiti smrt dok ne vide Sina Čovečijeg da dolazi sa svojim Carstvom.“
040	MAT	017	001	Posle šest dana Isus povede sa sobom Petra, Jakova i njegovog brata Jovana i odvede ih na visoku goru, gde su bili sami,
040	MAT	017	002	te se preobrazi pred njima: lice mu je zasijalo kao sunce, a odeća mu postade blistavo bela kao svetlost.
040	MAT	017	003	Uto se pred njima pojave Mojsije i Ilija, te su razgovarali sa njim.
040	MAT	017	004	Petar reče Isusu: „Gospode, dobro je za nas da smo ovde! Ako hoćeš, napraviću ovde tri senice: jednu tebi, jednu Mojsiju i jednu Iliji.“
040	MAT	017	005	Dok je [Petar] još govorio, jedan svetli oblak ih zakloni i iz oblaka se začu glas: „Ovo je Sin moj voljeni, koji mi je po volji! Njega slušajte!“
040	MAT	017	006	Kada su čuli ovo, učenici polegaše licem okrenuti prema zemlji i silno se uplašiše.
040	MAT	017	007	Isus im priđe, dotače ih i reče im: „Ustanite, ne bojte se!“
040	MAT	017	008	Kada su podigli pogled, nisu videli nikog drugog osim samoga Isusa.
040	MAT	017	009	Dok su silazili sa gore, Isus im zapovedi: „Nikome ne govorite o ovom viđenju dok Sin Čovečiji ne vaskrsne iz mrtvih.“
040	MAT	017	010	Tada ga zapitaše učenici: „Zašto, dakle, znalci Svetog pisma kažu da prvo Ilija treba da dođe?“
040	MAT	017	011	On im odgovori: „Ilija će zaista doći i sve obnoviti.
040	MAT	017	012	Ali ja vam kažem da je Ilija već došao, ali ga nisu prepoznali, nego su učinili sa njim šta su hteli. Tako isto i Sin Čovečiji treba da pretrpi od njih.“
040	MAT	017	013	Tada su učenici razumeli da im je to rekao o Jovanu Krstitelju.
040	MAT	017	014	Kad su došli k narodu, pristupi mu jedan čovek i pade pred njim na kolena.
040	MAT	017	015	Reče: „Gospode, smiluj se na moga sina jer je mesečar i strašno se muči. Često pada u vatru i u vodu.
040	MAT	017	016	Doveo sam ga tvojim učenicima, ali oni nisu mogli da ga izleče.“
040	MAT	017	017	Isus im odgovori: „O, neverni i izopačeni rode, dokle ću još biti sa vama?! Dokle ću vas još podnositi? Dovedite mi dečaka ovamo!“
040	MAT	017	018	Isus zapreti zlom duhu, te on izađe iz dečaka. Dečak ozdravi istog časa.
040	MAT	017	019	Nešto kasnije, učenici nasamo pristupe Isusu i upitaju ga: „Zašto mi nismo mogli da isteramo zlog duha?“
040	MAT	017	020	A on im reče: „Zato što imate malo vere. Zaista vam kažem, ako imate vere kao zrno gorušice, možete reći ovoj gori:’Premesti se odavde onamo!’, ona će se zaista premestiti i ništa vam neće biti nemoguće.
040	MAT	017	021	A ovaj rod isteruje se samo postom i molitvom.“
040	MAT	017	022	Vraćajući se u Galileju, Isus reče svojim [učenicima]: „Sin Čovečiji će biti predat ljudima u ruke
040	MAT	017	023	i oni će ga ubiti, ali će on vaskrsnuti trećeg dana.“To ih je duboko ožalostilo.
040	MAT	017	024	Kada su došli u Kafarnaum, pristupe Petru ubirači [hramskog] poreza koji je iznosio dve drahme, pa ga upitaju: „Zar vaš učitelj ne plaća dve drahme?“
040	MAT	017	025	Petar odgovori: „Plaća.“A kad je ušao u kuću, Isus ga pretekne: „Šta misliš, Simone? Od koga carevi ubiru namet ili porez? Od svojih sinova, ili od tuđih?“
040	MAT	017	026	„Od tuđih“– odgovori [Petar]. Isus mu onda reče: „Dakle, sinovi su izuzeti.
040	MAT	017	027	Ipak, da ih ne bismo zbunjivali, idi do mora, baci udicu i uzmi prvu ribu koja se upeca, pa joj otvori usta. Tu ćeš naći novčić od četiri drahme. Uzećeš ga i dati im za mene i za sebe.“
040	MAT	018	001	Nešto kasnije, učenici pristupiše Isusu i upitaše ga: „Ko je, dakle, najveći u Carstvu nebeskom?“
040	MAT	018	002	[Isus] dozva jedno dete, postavi ga između njih
040	MAT	018	003	i reče: „Zaista vam kažem, ako se ne promenite iznutra i ne postanete kao deca, nećete ući u Carstvo nebesko.
040	MAT	018	004	Ko se ponizi kao ovo dete, taj je najveći u Carstvu nebeskom.
040	MAT	018	005	Ko prihvati jedno takvo dete u moje ime, taj mene prihvata.
040	MAT	018	006	A ko god navede na greh jednoga od takvih malih koji veruju u mene, bolje bi mu bilo da o svoj vrat obesi veliki vodenični kamen i da se utopi u dubini morskoj.
040	MAT	018	007	Teško svetu zbog iskušenja koje navode na greh. Naime, iskušenja koje navode na greh moraju doći, ali teško čoveku po kome takva iskušenja dolaze.
040	MAT	018	008	Ako te tvoja ruka ili noga navodi na greh, odseci je i baci od sebe, jer bolje je da uđeš u život obogaljen ili hrom, nego da sa obe ruke ili obe noge budeš bačen u oganj večni.
040	MAT	018	009	I ako te tvoje oko navodi na greh, izvadi ga i baci od sebe, jer je bolje da uđeš u život s jednim okom, nego da sa oba oka budeš bačen u pakao ognjeni.
040	MAT	018	010	Pazite da ne gledate prezrivo ni na jednoga od ovih malih, jer, kažem vam, njihovi anđeli na nebu uvek gledaju lice Oca mojega koji je na nebesima.
040	MAT	018	011	Jer je Sin Čovečiji došao da spase što je izgubljeno.
040	MAT	018	012	Šta mislite? Ako neki čovek ima stotinu ovaca, a jedna od njih zaluta, neće li on ostaviti onih devedeset devet u brdima i poći da traži onu jednu koja je zalutala?
040	MAT	018	013	I ako se desi da je nađe, zaista vam kažem, on će se zbog nje radovati više nego zbog onih devedeset devet koje nisu zalutale.
040	MAT	018	014	Tako ni Otac vaš koji je na nebesima ne želi da propadne ni jedan od ovih malih.
040	MAT	018	015	Ako tvoj brat sagreši protiv tebe, idi k njemu i ukaži mu na njegov greh dok si nasamo sa njim. Ako te posluša, zadobio si brata.
040	MAT	018	016	A ako te ne posluša, povedi sa sobom još jednog ili dvojicu.’Svaka optužba mora da se potvrdi samo na osnovu izjave dva ili tri svedoka.’
040	MAT	018	017	A ako ne posluša njih, reci crkvi. A ako ne posluša ni crkvu, neka ti bude kao mnogobožac i poreznik.
040	MAT	018	018	Zaista vam kažem, ako šta presudite na zemlji, biće presuđeno na nebu; a što razrešite na zemlji, biće razrešeno na nebu.
040	MAT	018	019	Ponovo vam kažem, da ako se dvojica od vas na zemlji udruže u molitvi i zatraže bilo šta, daće im Otac moj koji je na nebesima.
040	MAT	018	020	Jer gde su dvojica ili trojica sabrana u moje ime, i ja sam tamo među njima.“
040	MAT	018	021	Tada mu pristupi Petar i upita ga: „Koliko puta treba da oprostim svome bratu koji sagreši protiv mene? Do sedam puta?“
040	MAT	018	022	Isus mu reče: „Kažem ti, ne sedam puta, nego sedamdeset puta sedam.
040	MAT	018	023	Zato je Carstvo nebesko slično caru koji je odlučio da svede račune sa svojim slugama.
040	MAT	018	024	Kad je počeo da obračunava, dovedoše mu jednog čoveka koji mu je dugovao deset hiljada talanata.
040	MAT	018	025	Budući da nije mogao da mu plati, gospodar naredi da se prodaju u roblje on, njegova žena i deca i sve što poseduje, te da se dug naplati.
040	MAT	018	026	Sluga na to pade ničice na zemlju i reče mu:’Imaj strpljenja sa mnom i sve ću ti vratiti.’
040	MAT	018	027	Gospodar se smiluje na slugu, pusti ga i oprosti mu dug.
040	MAT	018	028	Kad je taj isti sluga izašao, našao je jednog od svojih prijatelja koji je takođe bio sluga. Taj mu je dugovao stotinu srebrnjaka. On ga uhvati i poče da ga davi, govoreći:’Vraćaj što si dužan!’
040	MAT	018	029	Njegov drug padne pred njim, preklinjući ga:’Budi strpljiv sa mnom i ja ću ti vratiti!’
040	MAT	018	030	Ali ovaj ne htede, nego ode i baci ga u tamnicu dok ne vrati dug.
040	MAT	018	031	Međutim, to su videli njegovi drugovi, sluge, koji su se na to veoma ožalostili. Otišli su i javili gospodaru sve što se dogodilo.
040	MAT	018	032	Tada je gospodar ponovo pozvao k sebi tog slugu. Rekao mu je:’Zli slugo! Oprostio sam ti sav onaj dug jer si me molio.
040	MAT	018	033	Nije li trebalo da se i ti smiluješ svome drugu, kao što sam se ja smilovao tebi?’
040	MAT	018	034	Gospodar se razgnevi, te ga predade mučiteljima dok mu ne vrati sav dug.
040	MAT	018	035	Isto tako će Otac moj koji je na nebesima, učiniti s vama, ako svaki od vas od srca ne oprosti svome bratu.“
040	MAT	019	001	Kada je Isus završio ove besede, napustio je Galileju i došao u oblast Judeje, s druge strane Jordana.
040	MAT	019	002	Pratilo ga je veliko mnoštvo naroda. On je onda izlečio bolesne u narodu.
040	MAT	019	003	Tada mu pristupiše neki fariseji s namerom da ga iskušaju. Rekoše mu: „Da li je dopušteno čoveku da se razvede od svoje žene iz bilo kakvog razloga?“
040	MAT	019	004	Isus odgovori: „Zar niste čitali da je Stvoritelj u početku stvorio muško i žensko?“
040	MAT	019	005	Uz to je rekao: „Stoga će čovek ostaviti svoga oca i svoju majku, te se priljubiti uz svoju ženu, pa će dvoje biti jedno telo.
040	MAT	019	006	Tako nisu više dvoje, nego jedno telo. Dakle, što je Bog sastavio, čovek da ne rastavlja!“
040	MAT	019	007	A oni mu rekoše: „Zašto je onda Mojsije zapovedio da [muž] da [svojoj ženi] potvrdu o razvodu braka kada se od nje razvodi?“
040	MAT	019	008	Isus im odgovori: „Mojsije vam je zbog tvrdoće vašeg srca dopustio da se razvodite od svojih žena. Ipak, u početku nije bilo ovako.
040	MAT	019	009	A ja vam kažem: ko se razvede od svoje žene, osim zbog njenog bluda, i oženi se drugom, taj čini preljubu.“
040	MAT	019	010	Tada mu rekoše njegovi učenici: „Ako tako stoje stvari između muža i žene, onda je bolje ne ženiti se.“
040	MAT	019	011	Isus im odgovori: „Ne mogu to svi razumeti, nego samo oni kojima je dano.
040	MAT	019	012	Ima, naime, nesposobnih za brak, jer su rođeni sa telesnom manom. Ima, opet, i takvih koji su nesposobni za brak, jer su ih ljudi osakatili. A ima i takvih koji su sami sebe lišili bračnog života, zbog Carstva nebeskog. Ko može da prihvati, neka prihvati.“
040	MAT	019	013	Tada su mu doveli decu da bi položio ruke na njih i pomolio se za njih, ali su im učenici branili.
040	MAT	019	014	Isus reče: „Pustite decu i ne sprečavajte ih da dolaze k meni, jer takvima pripada Carstvo nebesko!“
040	MAT	019	015	[Isus] položi ruke na njih pa ode odande.
040	MAT	019	016	Uto mu pristupi neki čovek i reče: „Učitelju, kakvo dobro treba da činim da bih imao večni život?“
040	MAT	019	017	[Isus] mu odgovori: „Zašto me pitaš šta je dobro? Samo je Jedan dobar. Ako hoćeš da uđeš u život, drži zapovesti.“
040	MAT	019	018	Čovek ga upita: „A koje?“Isus mu odgovori: „Ne ubij, ne čini preljube, ne kradi, ne svedoči lažno,
040	MAT	019	019	poštuj svoga oca i majku, i voli bližnjega svoga kao samoga sebe.“
040	MAT	019	020	Mladić mu reče: „Sve sam to izvršavao. Šta mi još nedostaje?“
040	MAT	019	021	Isus mu odgovori: „Ako hoćeš da budeš savršen, onda idi i prodaj sve što imaš, pa razdeli to siromasima i imaćeš blago na nebesima. Onda dođi i sledi me.“
040	MAT	019	022	Kada je to mladić čuo, otišao je žalostan, jer je imao veliki imetak.
040	MAT	019	023	Isus reče svojim učenicima: „Zaista vam kažem da je bogatašu teško ući u Carstvo nebesko!
040	MAT	019	024	Još vam kažem da je lakše kamili da prođe kroz iglene uši, nego bogatašu da uđe u Carstvo Božije.“
040	MAT	019	025	Kada su učenici čuli ovo, zapanjiše se i rekoše: „Ko se onda može spasti?“
040	MAT	019	026	Isus ih pogleda pa im reče: „Za ljude je ovo nemoguće, ali je za Boga sve moguće.“
040	MAT	019	027	Tada mu Petar reče: „Evo, mi smo sve ostavili i krenuli za tobom. Šta ćemo, dakle, dobiti za to?“
040	MAT	019	028	A Isus im reče: „Zaista vam kažem: dolazi dan sveopšte obnove kada će Sin Čovečiji sesti na presto svoje slave. Tada ćete vi koji me sledite i sami sesti na dvanaest prestola i suditi nad dvanaest plemena Izrailjevih.
040	MAT	019	029	I svako ko zbog mene ostavi kuće, ili braću, ili sestre, ili oca, ili majku, ili ženu, ili decu, ili njive, primiće stostruko i baštiniće večni život.
040	MAT	019	030	Ali će mnogi prvi biti poslednji, i poslednji – prvi.
040	MAT	020	001	Carstvo nebesko je slično domaćinu koji je u ranu zoru otišao da unajmi radnike za svoj vinograd.
040	MAT	020	002	Pogodio se sa njima da rade za jedan srebrnjak na dan i poslao ih u svoj vinograd.
040	MAT	020	003	Oko devet sati ujutro je ponovo otišao i video druge kako stoje na trgu besposleni,
040	MAT	020	004	pa i njima reče:’Idite i vi u vinograd, pa ću vam platiti što bude pravo.’
040	MAT	020	005	Oni odoše. Otišao je ponovo oko podne i oko tri po podne i učinio isto tako.
040	MAT	020	006	Izašavši oko pet po podne, našao je neke druge kako stoje na trgu, pa ih je upitao:’Zašto stojite ovde celi dan besposleni?’
040	MAT	020	007	Oni mu odgovoriše:’Niko nas nije unajmio.’ Domaćin i njima reče:’Idite i vi u moj vinograd.’
040	MAT	020	008	Kad je palo veče, gospodar vinograda reče svome upravitelju:’Pozovi radnike i plati im, počevši od onih koji su došli poslednji, pa do onih koji su došli prvi.’
040	MAT	020	009	Kad su došli oni koji su radili od pet sati po podne, dobili su po jedan srebrnjak.
040	MAT	020	010	Kada su došli oni koji su prvi počeli da rade, pomislili su da će primiti više. Ali i oni su primili po jedan srebrnjak.
040	MAT	020	011	Primivši svoje, počeli su da gunđaju protiv domaćina.
040	MAT	020	012	Govorili su:’Ovi koji su došli poslednji radili su samo jedan sat, a ti si ih izjednačio sa nama koji smo podnosili težinu dnevnog posla i žegu.’
040	MAT	020	013	A gospodar odgovori jednom od njih:’Prijatelju, ja ti ne činim nepravdu. Nisi li se pogodio sa mnom za srebrnjak?
040	MAT	020	014	Uzmi svoje pa idi. A ja hoću da dam ovom poslednjem kao i tebi.
040	MAT	020	015	Zar ja nemam pravo da raspolažem svojim novcem kako hoću? Ili ti je oko zavidno zato što sam ja dobar?’
040	MAT	020	016	Tako će poslednji biti prvi, i prvi – poslednji.“
040	MAT	020	017	Dok se Isus uspinjao prema Jerusalimu, uzeo je Dvanaestoricu učenika nasamo, i putem im rekao:
040	MAT	020	018	„Evo, penjemo se prema Jerusalimu i Sin Čovečiji će biti predan vodećim sveštenicima i znalcima Svetog pisma, i oni će ga osuditi na smrt.
040	MAT	020	019	Zatim će ga izručiti neznabošcima da mu se rugaju, i da ga izbičuju i razapnu, ali će on trećeg dana vaskrsnuti.“
040	MAT	020	020	Tada mu pristupi majka sinova Zavedejevih sa sinovima i pade ničice da zatraži nešto od njega.
040	MAT	020	021	Isus je upita: „Šta želiš?“Ona mu reče: „Odredi da ova moja dva sina u tvome Carstvu sednu pored tebe, jedan zdesna, a drugi sleva.“
040	MAT	020	022	Isus odgovori: „Ne znate šta tražite. Možete li piti čašu koju ću ja ispiti?“„Možemo!“– odgovoriše mu oni.
040	MAT	020	023	Isus im uzvrati: „Čašu ćete ispiti, ali ko će sedeti meni zdesna i sleva, to ja nisam ovlašten da dam. To je za one kojima je to moj Otac namenio.“
040	MAT	020	024	Kada su to čula ostala desetorica, razljutiše se na dva brata.
040	MAT	020	025	Isus ih onda sve dozva i reče im: „Vi znate da vladari vladaju narodima i da ih njihovi velikaši drže pod vlašću.
040	MAT	020	026	Tako nešto neće biti među vama! Nego, ko hoće među vama da bude velik, neka vam bude sluga,
040	MAT	020	027	i ko hoće među vama da bude prvi, neka vam bude sluga.
040	MAT	020	028	Tako ni Sin Čovečiji nije došao da mu služe, nego da služi i da svoj život da kao otkupninu za mnoge.“
040	MAT	020	029	Kad su izlazili iz Jerihona, pođe za njim silan narod.
040	MAT	020	030	Uto, dva slepca koja su sedela kraj puta, čuvši da Isus prolazi, povikaše: „Smiluj se na nas, Gospode, Sine Davidov!“
040	MAT	020	031	Narod ih je ućutkivao, ali oni još jače povikaše: „Smiluj se na nas, Gospode, Sine Davidov!“
040	MAT	020	032	Isus stade, pozva ih i reče: „Šta želite da vam učinim?“
040	MAT	020	033	Oni mu rekoše: „Gospode, daj da progledamo!“
040	MAT	020	034	Isus se sažali na njih, dotače njihove oči i oni odmah progledaše. Potom su krenuli za njim.
040	MAT	021	001	A kada su se približili Jerusalimu i došli u Vitfagu na Maslinskoj gori, Isus je poslao dvojicu učenika,
040	MAT	021	002	rekavši im: „Idite u selo koje je pred vama i odmah ćete naći privezanu magaricu i magare s njom. Odvežite ih i dovedite k meni.
040	MAT	021	003	A ako vam ko što kaže, vi recite da su potrebni Gospodu. Odmah će ih poslati.“
040	MAT	021	004	Ovo se dogodilo da bi se ispunilo što je bilo rečeno preko proroka:
040	MAT	021	005	„Recite ćerki sionskoj:’Evo, Car tvoj k tebi dolazi! On je krotak i jaše na magarcu i na magaretu, mladuncu magarice.’“
040	MAT	021	006	Učenici odoše i učiniše kako im je Isus naložio.
040	MAT	021	007	Doveli su magaricu i magare i stavili na njih odeću, pa je [Isus] uzjahao.
040	MAT	021	008	Mnogi je narod prostro svoju odeću po putu, dok su drugi rezali grane sa drveća i prostirali ih po putu.
040	MAT	021	009	Ljudi koji su išli ispred Isusa uzvikivali su: „Osana Sinu Davidovu! Blagosloven onaj koji dolazi u ime Gospodnje! Osana na visini!“
040	MAT	021	010	Kad je [Isus] ušao u Jerusalim, sav grad se uskomešao, govoreći: „Ko je ovaj?“
040	MAT	021	011	A narod je odgovarao: „To je prorok Isus iz Nazareta galilejskog.“
040	MAT	021	012	Isus je potom ušao u hram i isterao sve one koji su prodavali i kupovali u hramu, i isprevrtao stolove menjačima novca i tezge prodavcima golubova.
040	MAT	021	013	[Isus] im je rekao: „Napisano je:’Moj Dom će se zvati „Dom za molitvu“’, a vi od njega pravite razbojničku pećinu!“
040	MAT	021	014	Tada su mu u hramu pristupili slepi i hromi i Isus ih je izlečio.
040	MAT	021	015	A kad su vodeći sveštenici i znalci Svetog pisma videli čuda koja je učinio, te decu u hramu gde uzvikuju: „Osana Sinu Davidovu“, razljutili su se.
040	MAT	021	016	I rekoše: „Čuješ li šta oni govore?“Isus im odgovori: „Da. Zar niste čitali:’Sa usana dece i dojenčadi, hvalu si sebi ispevao’?“
040	MAT	021	017	On ih je onda ostavio i otišao van grada u Vitaniju, gde je proveo noć.
040	MAT	021	018	Ujutro, dok se vraćao u grad, Isus je ogladneo.
040	MAT	021	019	Video je jednu smokvu kraj puta pa je došao do nje, a kako ništa nije našao na njoj osim lišća, reče: „Nikada više da ne bude ploda na tebi!“I smokva se odmah osuši.
040	MAT	021	020	Kada su to učenici videli, začudili su se i rekli: „Kako se smokva odmah osušila?“
040	MAT	021	021	Isus im odgovori: „Zaista vam kažem, ako imate vere i ne posumnjate, činićete ovo ne samo sa smokvom, nego ako i ovoj gori kažete:’Digni se i baci se u more!’, to će se i dogoditi.
040	MAT	021	022	Ako verujete, primićete što god zatražite u molitvi.“
040	MAT	021	023	[Isus] je ušao u hram i dok je poučavao narod, pristupiše mu vodeći sveštenici i starešine, pa ga upitaše: „U čije ime činiš ovo? Ko te je ovlastio za to?“
040	MAT	021	024	Isus im odgovori: „Postaviću i ja vama jedno pitanje i ako mi odgovorite, odgovoriću i ja vama odakle mi vlast da činim ova [dela].
040	MAT	021	025	Odakle je Jovan dobio pravo da krštava? S neba ili od ljudi?“Oni su umovali među sobom i govorili: „Ako kažemo’od Boga’, reći će nam:’Zašto mu onda niste verovali?’
040	MAT	021	026	A ako kažemo’od čoveka’, strah nas je ljudi, jer svi smatraju da je Jovan prorok.“
040	MAT	021	027	Oni odgovoriše Isusu: „Ne znamo.“Isus im odgovori: „Ni ja vama neću reći u čije ime činim ovo.“
040	MAT	021	028	„Šta mislite? Neki čovek je imao dva sina. On priđe prvom i reče mu:’Dete, idi danas i radi u vinogradu!’
040	MAT	021	029	On odgovori:’Neću!’, ali se kasnije predomisli i ode.
040	MAT	021	030	Otac priđe i drugom sinu i reče mu isto. Ovaj odgovori:’Svakako, gospodaru!’, i ne ode.
040	MAT	021	031	Koji je od ove dvojice postupio po očevoj volji?“Oni rekoše: „Prvi.“Isus im onda reče: „Zaista vam kažem da će poreznici i bludnice ući u Carstvo Božije pre nego vi!
040	MAT	021	032	Jer Jovan je došao k vama [da vam pokaže] put pravednosti, ali mu niste poverovali. A poreznici i bludnice su mu poverovali. Vi ste to videli, ali niste promenili mišljenje da mu poverujete.
040	MAT	021	033	Poslušajte drugu priču. Bio neki domaćin koji je posadio vinograd, ogradio ga ogradom, iskopao u njemu jamu za muljanje grožđa, i sagradio kulu. Onda je vinograd iznajmio vinogradarima i otputovao.
040	MAT	021	034	Kada se približilo vreme da vinograd rodi, domaćin pošalje sluge da uzmu njegov deo roda od vinogradara.
040	MAT	021	035	Ali, vinogradari uhvate njegove sluge, te jednog pretuku, drugog ubiju, a trećeg kamenuju.
040	MAT	021	036	Domaćin pošalje druge sluge, više nego prvi put, ali [vinogradari] i sa ovima postupe jednako.
040	MAT	021	037	Naposletku, domaćin pošalje vinogradarima svoga sina misleći:’Mog sina će poštovati.’
040	MAT	021	038	Ali vinogradari, kada videše sina, rekoše među sobom:’Ovo je naslednik. Hajde da ga ubijemo pa ćemo imati njegovo nasledstvo!’
040	MAT	021	039	Zatim ga uhvatiše, izbaciše iz vinograda i ubiše.
040	MAT	021	040	Kada, dakle, dođe vlasnik vinograda, šta će učiniti onim vinogradarima?“
040	MAT	021	041	Oni mu odgovoriše: „Zločince će pobiti bez milosti, a vinograd će iznajmiti drugim vinogradarima koji će mu davati urod u vreme kada dozri.“
040	MAT	021	042	Isus im reče: „Zar nikada niste čitali u Pismu:’Kamen što su zidari odbacili, postade kamen ugaoni. Od Gospoda ovo beše i to je divno u našim očima’?
040	MAT	021	043	Zato vam kažem da će vam se oduzeti Carstvo Božije i daće se narodu koji donosi rod.
040	MAT	021	044	I ko padne na ovaj kamen, razbiće se, a na koga on padne, zdrobiće ga.“
040	MAT	021	045	Kada su vodeći sveštenici i fariseji čuli ovu priču, shvatili su da to on o njima govori.
040	MAT	021	046	I gledali su da ga uhvate, ali su se bojali naroda koji ga je smatrao prorokom.
040	MAT	022	001	Isus im je ponovo govorio u pričama. Rekao je:
040	MAT	022	002	„Carstvo nebesko je slično nekom caru koji je priredio svadbu za svoga sina.
040	MAT	022	003	Onda je poslao svoje sluge da pozovu zvanice na svadbu, ali niko nije hteo da dođe.
040	MAT	022	004	Car je iznova poslao svoje sluge, rekavši:’Recite zvanicama: „Evo, pripravio sam trpezu. Zaklao sam svoje volove, tovljene junce i sve je pripravljeno. Dođite na svadbu!“’
040	MAT	022	005	Ali zvanice ne mareći odoše: jedan na svoju njivu, drugi za svojom trgovinom.
040	MAT	022	006	Ostali su uhvatili careve sluge, zlostavljali ih i pobili.
040	MAT	022	007	Car se na to razbesneo, poslao svoju vojsku, te pobio one ubice, a njihov grad spalio.
040	MAT	022	008	Zatim je car rekao svojim slugama:’Svadba je, evo, priređena, ali zvanice nisu bile dostojne.
040	MAT	022	009	Stoga, idite na raskršća, i koga god nađete, pozovite na svadbu!’
040	MAT	022	010	Sluge izađoše na puteve i sakupiše sve koje su našli, zle i dobre, tako da je svadbena dvorana bila puna gostiju.
040	MAT	022	011	Kad je car ušao da vidi zvanice, ugledao je jednog čoveka koji nije bio svečano odeven za svadbu.
040	MAT	022	012	Car mu reče:’Prijatelju, kako si ušao ovamo a nisi odeven kako priliči za svadbu?’ Čovek zanemi.
040	MAT	022	013	Tada car reče svojim slugama:’Svežite mu noge i ruke pa ga izbacite u tamu najkrajnju.’ Onde će biti plač i škrgut zuba.
040	MAT	022	014	Mnogo je zvanih, ali je malo izabranih.“
040	MAT	022	015	Tada su fariseji otišli i na svom Veću skovali plan kako da [Isusa] uhvate u reči.
040	MAT	022	016	Potom su poslali svoje učenike i irodovce koji mu rekoše: „Učitelju, znamo da govoriš istinu i da po istini učiš o putu Božijem, da nikome ne ugađaš, jer ne praviš razlike među ljudima.
040	MAT	022	017	Reci nam šta misliš: da li je dopušteno davati porez caru ili ne?“
040	MAT	022	018	Isus je prozreo njihovu opakost, pa je rekao: „Zašto me iskušavate, licemeri?
040	MAT	022	019	Pokažite mi novac za plaćanje poreza!“Dali su mu srebrnjak.
040	MAT	022	020	[Isus] ih upita: „Čiji je ovo lik i natpis?“
040	MAT	022	021	Oni odgovore: „Carev.“„Onda, dajte caru carevo, a Bogu Božije.“
040	MAT	022	022	Kada su čuli ovo, zadivili su se, pa su ga ostavili i otišli.
040	MAT	022	023	Istog dana pristupe mu i sadukeji, koji govore da nema vaskrsenja,
040	MAT	022	024	i upitaju ga: „Učitelju, Mojsije je rekao:’Ako neki čovek umre i iza sebe ostavi ženu, a nema dece, onda neka se njegov brat oženi udovicom i podigne potomstvo svome bratu.’
040	MAT	022	025	Bilo tako u nas sedmoro braće. Prvi se oženio i umro, pa kako nije imao potomstva, njegova žena ostane njegovom bratu.
040	MAT	022	026	Isto je bilo i sa drugim i trećim, i tako sve do sedmoga.
040	MAT	022	027	Na kraju umre i žena.
040	MAT	022	028	Kad prilikom vaskrsenja budu vaskrsli, kome će, dakle, pripasti žena, budući da su sva sedmorica bila njome oženjena?“
040	MAT	022	029	Isus im odgovori: „U zabludi ste, jer ne poznajete ni Pismo ni silu Božiju.
040	MAT	022	030	Jer kad nastupi vaskrsenje, ljudi se neće ni ženiti ni udavati, nego će biti kao anđeli na nebu.
040	MAT	022	031	A što se tiče vaskrsa iz mrtvih, zar niste čitali šta je rekao Bog?
040	MAT	022	032	’Ja sam Bog Avrahamov, Bog Isakov i Bog Jakovljev.’ On nije Bog mrtvih, nego živih.“
040	MAT	022	033	Kada je mnoštvo to čulo, bilo je zadivljeno njegovim učenjem.
040	MAT	022	034	Kada su fariseji videli da je Isus ućutkao sadukeje, okupiše se,
040	MAT	022	035	a jedan od njih, znalac Svetog pisma, upita ga, s namerom da ga iskuša:
040	MAT	022	036	„Učitelju, koja je zapovest najveća u Zakonu?“
040	MAT	022	037	Isus mu odgovori: „Voli Gospoda, Boga svoga, svim srcem svojim, svom dušom svojom i svim umom svojim.’
040	MAT	022	038	Ovo je najveća i najvažnija zapovest.
040	MAT	022	039	Druga je jednako važna:’Voli bližnjega svoga kao samoga sebe.
040	MAT	022	040	Na ovim dvema zapovestima počiva sav Zakon i Proroci.“
040	MAT	022	041	Kada su se fariseji okupili, Isus ih upita:
040	MAT	022	042	„Šta mislite o Hristu? Čiji je on sin?“Oni mu odgovore: „Davidov.“
040	MAT	022	043	On ih upita: „Kako ga onda David, posredstvom Duha, naziva Gospodom kad govori:
040	MAT	022	044	’Reče Gospod Gospodu mome: „Sedi meni s moje desne strane, dok dušmane ne položim tvoje, za tvoje noge podnožje da budu“’?
040	MAT	022	045	Dakle, ako ga David naziva Gospodom, kako onda može da bude njegov sin?“
040	MAT	022	046	Niko nije mogao da mu odgovori ni reči, i niko se od tada nije usudio da ga pita bilo šta.
040	MAT	023	001	Tada Isus reče narodu i svojim učenicima:
040	MAT	023	002	„Znalci Svetog pisma i fariseji su zaseli na Mojsijevu stolicu.
040	MAT	023	003	Sve što vam kažu, vi to činite i sledite, ali se ne povodite za onim što rade, jer oni jedno govore, a drugo rade.
040	MAT	023	004	Oni vezuju i tovare teška bremena ljudima na pleća, a sami neće ni prstom da mrdnu da bi ih pokrenuli.
040	MAT	023	005	Sva svoja dela čine da bi ih ljudi videli: proširuju svoje molitvene zapise i produžuju rese na odeći.
040	MAT	023	006	Vole pročelja na gozbama i prednja mesta u sinagogama,
040	MAT	023	007	da ih ljudi pozdravljaju na trgovima i da ih oslovljavaju sa’Učitelju!’
040	MAT	023	008	A vi se nemojte oslovljavati sa’učitelju!’, jer samo je jedan vaš Učitelj, a vi ste svi braća.
040	MAT	023	009	I nikoga na zemlji ne oslovljavajte sa’Oče!’, jer samo je jedan vaš Otac – onaj koji je na nebu.
040	MAT	023	010	Niti zovite koga vođom, jer samo je jedan vaš vođa – Hristos.
040	MAT	023	011	Najveći među vama neka vam bude sluga.
040	MAT	023	012	Ko samog sebe uzvisuje, biće ponižen, a ko sebe unizi, biće uzvišen.
040	MAT	023	013	Jao vama, znalci Svetog pisma i fariseji! Licemeri! Vi zaključavate Carstvo Božije pred ljudima; sami ne ulazite, niti dajete da uđu oni koji bi hteli.
040	MAT	023	014	Jao vama, znalci Svetoga pisma i fariseji! Licemeri! Udovice lišavate imovine, a molite se dugo da biste ostavili dobar utisak na ljude. Zato ćete biti strože osuđeni.
040	MAT	023	015	Jao vama, znalci Svetoga pisma i fariseji! Licemeri! Putujete morem i kopnom da učinite nekoga svojim sledbenikom. A kada on to postane, onda ga načinite sinom paklenim dvaput gorim od sebe.
040	MAT	023	016	Jao vama, slepe vođe! Vi kažete:’Ko se zakune hramom, to ga ne obavezuje ni na šta, a ko se zakune zlatom koje pripada hramu, obavezan je [da održi zakletvu].’
040	MAT	023	017	Budale i slepci! Pa šta je veće: zlato ili hram koji posvećuje zlato?
040	MAT	023	018	Takođe kažete:’Ko se zakune žrtvenikom, to ga ne obavezuje ni na šta, a ko se zakune darom koji je na žrtveniku, obavezan je da održi zakletvu.’
040	MAT	023	019	Slepci! Pa šta je veće? Dar ili žrtvenik koji posvećuje dar?
040	MAT	023	020	Ko se, dakle, zakune žrtvenikom, kune se njime i svime što je na njemu.
040	MAT	023	021	I ko se zakune hramom, kune se njime i onim koji prebiva u njemu.
040	MAT	023	022	I ko se zakune nebom, kune se Božijim prestolom i onim koji sedi na njemu.
040	MAT	023	023	Jao vama, znalci Svetoga pisma i fariseji! Licemeri! Dajete desetak od nane, kopra i kima, a propuštate ono što je pretežnije u Zakonu – pravdu, milosrđe i veru. Ovo je trebalo činiti, a ono ne propuštati.
040	MAT	023	024	Slepe vođe, vi proceđujete [piće kad vam] komarac [upadne u čašu], a kamilu gutate!
040	MAT	023	025	Jao vama, znalci Svetoga pisma i fariseji! Licemeri! Čistite čašu i zdelu spolja, a iznutra su pune grabeži i raskalašnosti.
040	MAT	023	026	Fariseju slepi! Očisti najpre čašu iznutra, da bi i njena spoljašnjost bila čista.
040	MAT	023	027	Jao vama, znalci Svetoga pisma i fariseji! Licemeri! Vi ste kao grobovi okrečeni u belo. Spolja izgledaju lepi, a iznutra su puni mrtvačkih kostiju i svakakve nečistoće.
040	MAT	023	028	Tako i vi naoko izgledate ljudima pravedni, a iznutra ste puni licemerja i bezakonja.
040	MAT	023	029	Jao vama, znalci Svetoga pisma i fariseji! Licemeri! Vi podižete spomenike prorocima i ukrašavate grobove pravednika
040	MAT	023	030	i govorite:’Da smo mi živeli u vreme naših predaka, mi ne bismo učestvovali u prolivanju krvi proročke.’
040	MAT	023	031	Tako sami svedočite protiv sebe da ste potomci onih koji su pobili proroke.
040	MAT	023	032	Dovršite samo ono što vaši preci započeše!
040	MAT	023	033	Zmije! Porode otrovni! Kako ćete pobeći od kazne [kojom ste osuđeni] na pakao?
040	MAT	023	034	Stoga, evo, ja vam šaljem proroke, mudrace i znalce Svetoga pisma. Neke od njih ćete pobiti i razapeti, a neke ćete bičevati po vašim sinagogama i terati iz vaših gradova.
040	MAT	023	035	Tako će na vas doći kazna za svu pravedničku krv prolivenu na zemlji, od krvi Avelja pravednika do Zaharije sina Varahijina, koga ste ubili između hrama i žrtvenika.
040	MAT	023	036	Zaista vam kažem, sve će ovo doći na ovaj naraštaj.
040	MAT	023	037	Jerusalime, Jerusalime, ti što ubijaš proroke i kamenuješ one koji su poslani k tebi, koliko puta sam hteo da skupim tvoju decu, kao što kvočka skuplja svoje piliće pod krila, ali vi niste hteli.
040	MAT	023	038	Evo, kuća vam se ostavlja pustom.
040	MAT	023	039	A ja vam kažem da me nećete videti dok ne kažete:’Blagosloven onaj koji dolazi u ime Gospodnje!’“
040	MAT	024	001	Isus je izašao iz hrama, i dok je odlazio, pristupe mu njegovi učenici da mu pokažu hramske zgrade.
040	MAT	024	002	Isus im odgovori: „Vidite li sve ovo? Zaista vam kažem da neće ovde ostati ni kamen na kamenu, koji se neće porušiti.“
040	MAT	024	003	Kasnije, dok je Isus sedeo na Maslinskoj gori, pristupiše mu njegovi učenici nasamo i upitaše ga: „Reci nam, kada će se ovo dogoditi i šta će biti znak tvoga dolaska i svršetka sveta?“
040	MAT	024	004	Isus im odgovori: „Pazite da vas ko ne zavede!
040	MAT	024	005	Mnogi će doći u moje ime govoreći:’Ja sam Hristos!’, te će mnoge zavesti.
040	MAT	024	006	Čućete za ratove i za glasine o ratovima. Ne plašite se, jer sve to mora da se dogodi, ali to još nije kraj.
040	MAT	024	007	Podići će se narod na narod i carstvo na carstvo; biće gladi i zemljotresa po raznim mestima.
040	MAT	024	008	Sve ovo je tek početak nevolja.
040	MAT	024	009	Tada će vas predavati na muke i ubijati vas. Svi narodi će vas omrznuti radi mog imena.
040	MAT	024	010	I mnogi će tada odstupiti od vere: izdavaće jedan drugoga i mrzeti se među sobom.
040	MAT	024	011	Pojaviće se i mnogi lažni proroci i zavešće mnoge.
040	MAT	024	012	Bezakonje će uzeti maha i usled toga će ohladneti ljubav mnogih.
040	MAT	024	013	A ko istraje do kraja, biće spasen.
040	MAT	024	014	I Radosna vest o Carstvu će se propovedati po celom svetu za svedočanstvo svim narodima. Tada će doći kraj.
040	MAT	024	015	A kad vidite da’strašno bogohulstvo’ o kome govori prorok Danilo, stoji na svetom mestu – ko čita neka razume! –
040	MAT	024	016	tada stanovnici Judeje neka beže u brda.
040	MAT	024	017	Ko se nađe na krovu neka ne silazi da uzme što iz kuće,
040	MAT	024	018	i ko se nađe u polju neka se ne vraća da uzme svoj ogrtač.
040	MAT	024	019	Jao trudnicama i dojiljama u te dane!
040	MAT	024	020	Molite se da se vaše bežanje ne dogodi u zimu ili u subotu.
040	MAT	024	021	Jer će tada nastati velika nevolja kakve nije bilo od početka sveta, pa do danas, niti će je više biti.
040	MAT	024	022	I ako se broj tih dana ne bi skratio, niko se ne bi spasao; ali zbog izabranih ti će se dani skratiti.
040	MAT	024	023	Ako vam tada neko kaže:’Evo, Hristos je ovde!’ ili:’Onde je!’, ne verujte!
040	MAT	024	024	Jer će se pojaviti lažni Hristosi i lažni proroci i učiniće velike znakove i čuda, da zavedu, ako je moguće, i izabrane.
040	MAT	024	025	Evo, kazao sam vam unapred.
040	MAT	024	026	Dakle, ako vam kažu:’Eno ga u pustinji!’, ne izlazite. Ili:’Evo ga u tajnim odajama!’, ne verujte.
040	MAT	024	027	Jer kao što munja sevne s istoka i zasvetli sve do zapada, tako će biti i sa dolaskom Sina Čovečijeg.
040	MAT	024	028	Gde bude lešine, tamo će se i lešinari okupljati.
040	MAT	024	029	A odmah nakon nevolje tih dana’sunce će potamneti, a mesec neće više svetleti; zvezde će sa neba padati, i sile se nebeske uzdrmati.’
040	MAT	024	030	I tada će se na nebu pojaviti znak Sina Čovečijeg, i sva će plemena na zemlji zakukati i ugledati Sina Čovečijeg kako dolazi na oblacima nebeskim sa silom i velikom slavom.
040	MAT	024	031	A na glas velike trube, on će poslati svoje anđele da saberu njegove izabrane sa četiri strane sveta, s kraja na kraj neba.
040	MAT	024	032	Poučite se na primeru smokve. Kada njena grana omekša i lišće potera, tada znate da je leto na pragu.
040	MAT	024	033	Tako i vi, kad vidite sve ovo, znajte da je [on] blizu, pred vratima.
040	MAT	024	034	Zaista vam kažem da ovaj naraštaj neće proći dok se sve ovo ne dogodi.
040	MAT	024	035	Nebo i zemlja će proći, ali moje reči neće proći.
040	MAT	024	036	A koji je to dan i čas, to niko ne zna, ni anđeli na nebu, pa ni sam Sin, već samo Otac.
040	MAT	024	037	Jer, kao što je bilo u vreme Nojevo, tako će biti i sa dolaskom Sina Čovečijeg.
040	MAT	024	038	Naime, kao što su u one dane, pre potopa, ljudi jeli i pili, ženili se i udavali, do dana kada je Noje ušao u plovilo,
040	MAT	024	039	i nisu uvideli sve dok nije došao potop i sve ih odneo, tako će biti i sa dolaskom Sina Čovečijeg.
040	MAT	024	040	Tada će dvojica biti na njivi; jedan će biti uzet, a drugi ostavljen.
040	MAT	024	041	I dve će mleti žito na žrvnju; jedna će biti uzeta, a druga ostavljena.
040	MAT	024	042	Bdite, stoga, jer ne znate u koji dan vaš Gospod dolazi.
040	MAT	024	043	Ovo znajte: ako bi domaćin znao u koji noćni čas će lopov doći, bdeo bi i ne bi dozvolio da mu provali u kuću.
040	MAT	024	044	Zato i vi budite spremni, jer će Sin Čovečiji doći u čas kada ne mislite.
040	MAT	024	045	Ko je, dakle, verni i mudri sluga, koga je Gospodar postavio nad svojim domaćinstvom da svakom daje hranu na vreme?
040	MAT	024	046	Blažen je onaj sluga koga Gospodar, kada dođe, zatekne da ovako radi.
040	MAT	024	047	Zaista vam kažem da će mu poveriti upravu nad celim svojim imanjem.
040	MAT	024	048	Ali ako nevaljali sluga kaže:’Moj Gospodar se zadržao na putu’,
040	MAT	024	049	pa počne da tuče svoje drugove u službi, da jede i opija se sa pijanicama,
040	MAT	024	050	doći će Gospodar ovih slugu u dan u koji ga ne očekuje,
040	MAT	024	051	te će ga poseći i odrediti mu mesto među licemerima. Tamo će biti plač i škrgut zuba.
040	MAT	025	001	Tada će Carstvo nebesko biti kao deset devojaka, koje uzeše svoje svetiljke i izađoše u susret mladoženji.
040	MAT	025	002	Pet od njih bilo je nerazumno, a pet mudro.
040	MAT	025	003	Nerazumne, naime, uzevši svoje svetiljke nisu ponele sa sobom ulje;
040	MAT	025	004	mudre su, pak, u svojim svetiljkama ponele ulje.
040	MAT	025	005	Kako je mladoženja okasnio, one su sve zadremale i zaspale.
040	MAT	025	006	O ponoći nasta vika:’Evo mladoženje! Izađite mu u susret!’
040	MAT	025	007	Tada one devojke ustadoše i urediše svoje svetiljke.
040	MAT	025	008	Nerazumne rekoše mudrima:’Dajte nam od svoga ulja, jer nam se svetiljke gase.’
040	MAT	025	009	Mudre devojke im odgovoriše:’Da ne bi manjkalo i nama i vama, bolje idite trgovcima i kupite sebi.’
040	MAT	025	010	Kad su nerazumne otišle da kupe ulje, stiže mladoženja i ove koje su bile spremne uđu sa mladoženjom na svadbu, a vrata se zatvore.
040	MAT	025	011	Kasnije dođu i nerazumne devojke, govoreći:’Gospodaru, gospodaru, otvori nam!’
040	MAT	025	012	Mladoženja im odgovori:’Zaista vam kažem, ne poznajem vas.’
040	MAT	025	013	Bdite stoga, jer ne znate ni dana ni časa kada će Sin Čovečiji doći.
040	MAT	025	014	To je kao kad je čovek, polazeći na put, pozvao svoje sluge i predao im svoje imanje.
040	MAT	025	015	Tako je jednom dao pet talanata, drugom dva, a trećem jedan; svakome prema njegovoj sposobnosti, pa otputovao.
040	MAT	025	016	Onaj što je primio pet talanata odmah ode, poslova s njima, te zaradi drugih pet.
040	MAT	025	017	Isto tako je i onaj sa dva talanata zaradio druga dva.
040	MAT	025	018	A onaj koji je dobio jedan talanat, ode, iskopa jamu u zemlji, te sakrije novac svoga gospodara.
040	MAT	025	019	Posle dužeg vremena, vrati se gospodar onih slugu i počne da svodi račune sa njima.
040	MAT	025	020	Tada pristupi onaj sluga koji je dobio pet talanata i donese drugih pet, govoreći:’Gospodaru, dao si mi pet talanata, i ja sam, evo, zaradio i drugih pet.’
040	MAT	025	021	Gospodar mu reče:’Odlično, dobri i verni slugo! Pošto si bio veran u malim stvarima, poveriću ti mnogo više. Uđi i proveseli se sa svojim gospodarem!’
040	MAT	025	022	Pristupi drugi sluga, pa reče:’Gospodaru, dao si mi dva talanta, a ja sam, evo, zaradio druga dva.’
040	MAT	025	023	Gospodar mu reče:’Vrlo dobro, valjani i verni slugo! Pošto si bio veran u malim stvarima, poveriću ti mnogo više. Uđi i proveseli se sa svojim gospodarem!’
040	MAT	025	024	Pristupi i onaj koji je dobio jedan talanat i reče:’Gospodaru, znao sam da si strog čovek, žanješ gde nisi posejao i skupljaš gde nisi vejao.
040	MAT	025	025	Uplašio sam se, pa sam otišao i sakrio tvoj talanat u zemlju. Evo ti tvoje.’
040	MAT	025	026	Gospodar mu reče:’Zli i lenji slugo! Ti si znao da žanjem gde nisam posejao i da skupljam gde nisam vejao?
040	MAT	025	027	Zato je trebalo da uložiš moj novac kod onih koji posluju sa novcem, i ja bih po povratku uzeo svoj novac sa kamatom.
040	MAT	025	028	Zato uzmite od njega taj talanat i dajte onome koji ima deset talanata.
040	MAT	025	029	Jer, svakome ko ima, još će se i dodati, i izobilovaće, a od onoga koji nema, oduzeće se i ono što ima.
040	MAT	025	030	A nekorisnog slugu izbacite u tamu najkrajnju. Tamo će biti plač i škrgut zuba.’
040	MAT	025	031	A kada Sin Čovečiji dođe u svojoj slavi i svi anđeli s njim, onda će on sesti na svoj slavni presto.
040	MAT	025	032	I sabraće se pred njim svi narodi, a on će ih odvojiti jedne od drugih, kao što pastir odvaja ovce od jaraca.
040	MAT	025	033	Ovce će postaviti sebi s desne strane, a jarce s leve.
040	MAT	025	034	Tada će Car reći onima sa desne strane:’Hodite vi, blagosloveni od moga Oca, primite Carstvo koje je bilo pripravljeno za vas od postanka sveta.
040	MAT	025	035	Jer, bio sam gladan i vi ste me nahranili; bio sam žedan i vi ste me napojili; bio sam stranac i vi ste me ugostili;
040	MAT	025	036	bio sam go i vi ste me obukli; bio sam bolestan i vi ste me posetili; bio sam u tamnici i vi ste me obišli.’
040	MAT	025	037	Tada će ga upitati oni pravednici:’Gospode, kada smo te videli gladnog i nahranili te, ili žednog i napojili te?
040	MAT	025	038	Kada smo te videli kao stranca i ugostili te, ili golog i obukli te?
040	MAT	025	039	Kada smo te videli bolesnog, ili u tamnici i posetili te?’
040	MAT	025	040	A Car će im odgovoriti:’Zaista vam kažem, ukoliko ste učinili jednom od ove moje najneznatnije braće, meni ste učinili.’
040	MAT	025	041	Potom će reći onima s leve strane:’Odlazite od mene, prokleti, u oganj večiti pripravljen za đavola i za njegove anđele!
040	MAT	025	042	Jer, bio sam gladan, a vi me niste nahranili; bio sam žedan, a vi me niste napojili;
040	MAT	025	043	bio sam stranac, a vi me niste ugostili; bio sam go, a vi me niste odenuli; bio sam bolestan i u tamnici, a vi me niste posetili.’
040	MAT	025	044	Tada će ga oni upitati:’Gospode, kada smo te videli gladnog, ili žednog, ili kao stranca, ili golog, ili bolesnog, ili u tamnici, a da se nismo pobrinuli za tebe?’
040	MAT	025	045	A on će im odgovoriti:’Zaista vam kažem, ukoliko to niste učinili jednom od ovih najneznatnijih, niste učinili ni meni.’
040	MAT	025	046	Stoga će oni otići u večnu kaznu, a pravednici u život večni.“
040	MAT	026	001	Kad je Isus izrekao sve ovo, rekao je svojim učenicima:
040	MAT	026	002	„Znate da je za dva dana Pasha, i tada će Sina Čovečijeg predati da ga razapnu.“
040	MAT	026	003	Tada se sabraše vodeći sveštenici i starešine naroda u dvoru Prvosveštenika po imenu Kajafa.
040	MAT	026	004	Dogovorili su se da uhvate Isusa na prevaru i da ga ubiju.
040	MAT	026	005	Ali govorili su: „Samo ne za vreme praznika, da se narod ne bi pobunio.“
040	MAT	026	006	A kada je Isus bio u Vitaniji, u kući Simona gubavca,
040	MAT	026	007	prišla mu je neka žena s posudom od alabastra, punom skupocenog mirisnog ulja, i izlila je na njegovu glavu dok je on obedovao.
040	MAT	026	008	Kada su to videli njegovi učenici, naljutiše se i rekoše: „Čemu ovo rasipanje?
040	MAT	026	009	Ovo je moglo da se proda za veliki iznos i da se da siromasima.“
040	MAT	026	010	Ali Isus je razumeo, pa im je rekao: „Zašto joj stvarate neprijatnosti? Ona mi je učinila dobro delo.
040	MAT	026	011	Jer siromahe ćete uvek imati sa sobom, a mene nećete imati uvek.
040	MAT	026	012	Ona je izlila ovo mirisno ulje na moje telo radi mog pogreba.
040	MAT	026	013	Zaista vam kažem, gde god se širom sveta bude propovedala ova Radosna vest, reći će se i ovo što je ona učinila, za sećanje na nju.“
040	MAT	026	014	Tada jedan od Dvanaestorice, po imenu Juda Iskariot, ode vodećim sveštenicima,
040	MAT	026	015	i reče: „Koliko ćete mi platiti ako vam ga predam?“Oni odrediše iznos od trideset srebrnjaka.
040	MAT	026	016	Otada je on tražio priliku da ga izda.
040	MAT	026	017	A na prvi dan praznika Beskvasnih hlebova pristupe učenici Isusu pitajući ga: „Gde želiš da ti pripremimo pashalnu večeru?“
040	MAT	026	018	On reče: „Idite u grad do toga i toga i recite mu:’Učitelj pita: „Moje vreme se primaklo; kod tebe ću slaviti pashalnu večeru sa svojim učenicima.“’“
040	MAT	026	019	Učenici učine kako im je Isus naložio, te pripreme za Pashu.
040	MAT	026	020	Uveče je Isus sa Dvanaestoricom bio za stolom.
040	MAT	026	021	I dok su večerali, Isus reče: „Zaista vam kažem da će me izdati jedan od vas.“
040	MAT	026	022	Učenici su se veoma ožalostili, pa su počeli da pitaju jedan za drugim: „Da nisam ja, Gospode?“
040	MAT	026	023	A on im odgovori: „Izdaće me onaj koji je sa mnom umakao hleb u zdelu.
040	MAT	026	024	Doduše, Sin Čovečiji odlazi u smrt kao što je u Svetom pismu napisano za njega, ali teško onom čoveku koji ga izdaje! Tom čoveku bi bilo bolje da se nije ni rodio.“
040	MAT	026	025	A Juda, izdajnik, upita: „Da nisam ja, učitelju?“Isus mu odgovori: „Sâm si rekao.“
040	MAT	026	026	Dok su jeli, Isus uze hleb, izreče blagoslov, razlomi ga i dade učenicima i reče: „Uzmite i jedite, ovo je moje telo.“
040	MAT	026	027	Zatim je uzeo čašu, zahvalio [Bogu, ] pružio im je i rekao: „Pijte iz nje svi.
040	MAT	026	028	Ovo je krv moja, krv Novog saveza, koja se proliva za mnoge radi oproštenja greha.
040	MAT	026	029	A ja vam kažem: neću više piti vina od roda loze, do onoga dana kada ću piti sa vama novo vino u Carstvu moga Oca.“
040	MAT	026	030	Zatim su otpevali hvalospeve i zaputili se ka Maslinskoj gori.
040	MAT	026	031	Tada im Isus reče: „Svi ćete se vi okrenuti od mene još ove noći, jer je napisano:’Udariću pastira, i ovce će se razbežati od stada.’
040	MAT	026	032	Ali kada vaskrsnem, otići ću pre vas u Galileju.“
040	MAT	026	033	Petar mu reče: „Ako se i svi okrenu od tebe, ja te nikada neću napustiti.“
040	MAT	026	034	A Isus mu reče: „Zaista ti kažem da ćeš me se tri puta odreći ove noći pre no što se petao oglasi.“
040	MAT	026	035	Petar mu reče: „Ako treba i da umrem sa tobom, neću te se odreći!“Tako su rekli i svi učenici.
040	MAT	026	036	Tada Isus ode sa njima na mesto koje se zove Getsimanija i reče učenicima: „Sedite ovde dok ja odem onamo da se pomolim.“
040	MAT	026	037	Poveo je sa sobom Petra i dvojicu Zavedejevih sinova. Uto ga obuze žalost i teskoba.
040	MAT	026	038	Tada im reče: „Duša mi je nasmrt tužna. Ostanite ovde i bdite sa mnom.“
040	MAT	026	039	Onda ode malo dalje i pade ničice moleći se: „Oče moj, ako je moguće, neka me mimoiđe ova čaša. Ali neka ne bude kako ja hoću, nego kako ti hoćeš.“
040	MAT	026	040	Kada se vratio k učenicima, našao ih je kako spavaju. Zato je rekao Petru: „Zar ni jedan sat niste mogli probdeti sa mnom?
040	MAT	026	041	Bdite i molite se da ne padnete u iskušenje; duh je, naime, voljan, ali je telo slabo.“
040	MAT	026	042	Isus po drugi put ode da se moli i reče: „Oče moj, ako nije moguće da me mimoiđe ova čaša, da je ne ispijem, onda neka bude tvoja volja.“
040	MAT	026	043	Kad se vratio, ponovo ih je zatekao kako spavaju, jer su im se oči sklapale.
040	MAT	026	044	Onda ih je ostavio, pa je po treći put otišao da se pomoli, izgovarajući iste reči.
040	MAT	026	045	Tada se vratio k učenicima i rekao: „Stalno spavate i počivate. Došao je čas! Evo, Sin Čovečiji će biti predat u ruke grešnicima.
040	MAT	026	046	Ustanite! Hajdemo! Evo, približio se moj izdajnik.“
040	MAT	026	047	Dok je Isus još govorio, došao je Juda, jedan od Dvanaestorice, i sa njim velika rulja sa mačevima i toljagama. Njih su poslali vodeći sveštenici i narodne starešine.
040	MAT	026	048	Isusov izdajnik im je dao znak: „Koga poljubim, taj je. Uhvatite ga!“
040	MAT	026	049	On odmah priđe Isusu i reče: „Zdravo, učitelju!“I poljubi ga.
040	MAT	026	050	A Isus mu reče: „Prijatelju, uradi ono zbog čega si došao.“Tada oni ljudi pristupe i uhvate Isusa.
040	MAT	026	051	Uto, jedan od onih koji su bili sa Isusom, trže svoj mač i udari Prvosveštenikovog slugu, te mu odseče uho.
040	MAT	026	052	Isus mu tada reče: „Vrati svoj mač u korice, jer svi koji se late mača – od mača će i poginuti.
040	MAT	026	053	Ili, zar ne misliš da mogu da zamolim svoga Oca, i on će mi odmah poslati više od dvanaest legija anđela?
040	MAT	026	054	Jer, kako bi se inače ispunilo Pismo koje kaže da tako mora da bude?“
040	MAT	026	055	U taj čas Isus reče mnoštvu: „Zar sam ja odmetnik, pa ste sa mačevima i toljagama izašli da me uhvatite? Svaki dan sam sedeo u hramu i poučavao, i niste me uhvatili.
040	MAT	026	056	Sve se to dogodilo da se ispune Proroci.“Tada su ga svi učenici ostavili i pobegli.
040	MAT	026	057	Kad su oni ljudi uhvatili Isusa, odveli su ga pred Prvosveštenika Kajafu. Tamo su već bili okupljeni znalci Svetoga pisma i starešine.
040	MAT	026	058	Petar ga je pratio izdaleka do Prvosveštenikovog dvora. Zatim je ušao unutra i seo sa stražarima da vidi kako će se to završiti.
040	MAT	026	059	A vodeći sveštenici i celo Veliko veće tražili su kakvo lažno svedočanstvo protiv Isusa, da bi mogli da ga pogube.
040	MAT	026	060	I nisu mogli da nađu, iako su pristupili mnogi lažni svedoci. Najzad pristupiše dvojica
040	MAT	026	061	i rekoše: „Ovaj je rekao:’Ja mogu da srušim hram Božiji i da ga za tri dana ponovo sagradim.’“
040	MAT	026	062	Tada usta Prvosveštenik i reče: „Zar ništa ne odgovaraš na to što ovi svedoče protiv tebe?“
040	MAT	026	063	Isus je ćutao. Tada mu Prvosveštenik reče: „Živim te Bogom zaklinjem: reci nam jesi li ti Hristos, Sin Božiji?“
040	MAT	026	064	Isus mu odgovori: „Sâm si to rekao. Šta više, kažem vam da ćete od sada videti Sina Čovečijeg kako sedi s desne strane Svesilnoga i dolazi na oblacima nebeskim.“
040	MAT	026	065	Tada Prvosveštenik razdera svoju odeću i reče: „Vređao je [Boga]! Zar su nam potrebni drugi svedoci? Evo, sad ste čuli bogohuljenje!
040	MAT	026	066	Kako vam se to čini?“Oni odgovoriše: „Zaslužio je smrt!“
040	MAT	026	067	Tada su mu pljuvali u lice i udarali ga pesnicama, a drugi su ga šamarali,
040	MAT	026	068	govoreći: „Proreci, Hriste, ko te je udario?“
040	MAT	026	069	A Petar je sedeo napolju, u dvorištu. Neka sluškinja mu pristupi i reče mu: „I ti si bio sa Isusom Galilejcem!“
040	MAT	026	070	A on poreče pred svima, govoreći: „Ne znam o čemu govoriš!“
040	MAT	026	071	Kad je izašao u predvorje, videla ga je druga [sluškinja], te je rekla onima koji su bili tamo: „I ovaj je bio sa Isusom Nazarećaninom!“
040	MAT	026	072	[Petar] ponovo poreče zaklinjući se: „Ne poznajem tog čoveka!“
040	MAT	026	073	Malo kasnije, priđu mu neki koji su tu stajali, pa mu i oni rekoše: „Zaista, i ti si jedan od njih! Čak te i tvoj naglasak odaje!“
040	MAT	026	074	Tada Petar stade da se proklinje i kune: „Ne poznajem tog čoveka!“U isti čas se oglasi petao.
040	MAT	026	075	Onda se Petar setio reči koje je Isus izrekao: „Pre nego što se petao oglasi, tri puta ćeš me se odreći.“Izašao je i gorko zaplakao.
040	MAT	027	001	A kada je svanulo, dogovore se svi vodeći sveštenici i starešine da ubiju Isusa.
040	MAT	027	002	Svezali su ga, odveli i predali namesniku Pilatu.
040	MAT	027	003	A Juda, koji ga je izdao, kad je video da su ga osudili, pokajao se i vratio onih trideset srebrnjaka vodećim sveštenicima i starešinama,
040	MAT	027	004	rekavši: „Sagrešio sam izdavši nevinog čoveka.“A oni mu rekoše: „Šta se to nas tiče? To je tvoja briga.“
040	MAT	027	005	Juda baci srebrnjake u hram, ode i obesi se.
040	MAT	027	006	A vodeći sveštenici uzeše srebrnjake i rekoše: „Nije dozvoljeno da se takav novac stavi u hramsku blagajnu, jer je plata za ubistvo čoveka.“
040	MAT	027	007	Stoga su odlučili da za taj novac kupe Grnčarevu njivu za groblje strancima.
040	MAT	027	008	Zato se ta njiva do danas zove „Krvna njiva“.
040	MAT	027	009	Tada se ispunilo ono što je rekao prorok Jeremija: „I uzeše trideset srebrnjaka, cenu za procenjenoga, koju odrediše neki od roda Izrailjevog,
040	MAT	027	010	i za njih kupiše Grnčarevu njivu. Ovako mi Gospod naredi.“
040	MAT	027	011	Isusa su zatim doveli pred namesnika, koji ga upita: „Jesi li ti Car judejski?“„Ti to kažeš“– odgovori Isus.
040	MAT	027	012	Onda su ga vodeći sveštenici i starešine optuživali, a on nije ništa odgovarao.
040	MAT	027	013	Tada mu Pilat reče: „Zar ne čuješ za šta te sve optužuju?“
040	MAT	027	014	Isus nije odgovorio ni reči, čemu se zapovednik veoma čudio.
040	MAT	027	015	A zapovednik je običavao da za praznik pusti jednog zatvorenika po izboru naroda.
040	MAT	027	016	Baš tada su u tamnici držali poznatog sužnja po imenu Isus Varava.
040	MAT	027	017	Kada se narod okupio, Pilat im se obrati: „Koga želite da vam pustim: Isusa Varavu ili Isusa prozvanog’Hristos’?“
040	MAT	027	018	Znao je, naime, da su Isusa predali iz zavisti.
040	MAT	027	019	Dok je sedeo na sudijskoj stolici, njegova žena mu pošalje poruku: „Okani se tog pravednika, jer sam danas u snu mnogo propatila zbog njega.“
040	MAT	027	020	Međutim, vodeći sveštenici i starešine nagovore narod da zatraže Varavu, a da se Isus pogubi.
040	MAT	027	021	Zapovednik ih upita: „Kojega od ove dvojice hoćete da vam pustim?“Oni odgovoriše: „Varavu!“
040	MAT	027	022	Pilat ih upita: „Šta onda da radim sa Isusom prozvanim’Hristos’?“Oni odgovoriše: „Neka bude razapet!“
040	MAT	027	023	On ih upita: „Kakvo je zlo učinio?“Ali oni su još glasnije povikali: „Neka bude razapet!“
040	MAT	027	024	Kada je Pilat video da ništa ne koristi, nego da nastaje još veći metež, uzeo je vodu i oprao ruke pred narodom, rekavši: „Ja nemam ništa sa smrću ovog pravednika; vi ćete odgovarati za to.“
040	MAT	027	025	A sav narod reče: „Neka njegova krv padne na nas i na našu decu!“
040	MAT	027	026	Tada im je oslobodio Varavu, a Isusa je predao da ga izbičuju i razapnu na krst.
040	MAT	027	027	Nakon toga su zapovednikovi vojnici poveli Isusa u pretorijum. Oko njega se okupila cela četa.
040	MAT	027	028	Svukli su Isusa i ogrnuli ga skerletnim plaštom.
040	MAT	027	029	Onda su ispleli venac od trnja, te mu stavili na glavu i trsku u njegovu desnu ruku. I klanjali su se pred njim, govoreći: „Zdravo, Care judejski!“
040	MAT	027	030	Pljuvali su na njega, a onda su uzeli trsku i udarali ga po glavi.
040	MAT	027	031	Kada su mu se narugali, skinuli su sa njega ogrtač i obukli mu njegovu odeću, pa su ga odveli da ga razapnu.
040	MAT	027	032	Kada su izašli, našli su nekog čoveka iz Kirine, po imenu Simon, i naterali ga da mu ponese krst.
040	MAT	027	033	Kada su došli na mesto zvano Golgota, što znači „Mesto lobanje“,
040	MAT	027	034	dali su mu da pije vino pomešano sa žuči. Ali pošto je okusio, nije hteo da pije.
040	MAT	027	035	Kada su ga razapeli, podelili su njegovu odeću bacajući kocku.
040	MAT	027	036	Sedeli su tamo i čuvali ga.
040	MAT	027	037	Onda su iznad njegove glave stavili natpis na kome je bila napisana njegova krivica: „Ovo je Isus, Car judejski.“
040	MAT	027	038	Sa njim su razapeli i dva odmetnika, jednog s desne strane, a drugog s leve strane.
040	MAT	027	039	A prolaznici su ga vređali i klimali svojim glavama,
040	MAT	027	040	govoreći: „De sad, ti što rušiš hram i za tri dana ga podižeš, spasi samoga sebe! Ako si Sin Božiji, siđi s krsta!“
040	MAT	027	041	Slično su mu se rugali i vodeći sveštenici sa znalcima Svetog pisma i starešinama:
040	MAT	027	042	„Druge je spasao, a ne može da spase samog sebe! Pa, on je izrailjski Car! Neka siđe sad s krsta pa ćemo poverovati u njega!
040	MAT	027	043	Uzdao se u Boga, neka ga sad izbavi ako mu je po volji! Sâm je rekao:’Sin sam Božiji.’“
040	MAT	027	044	Tako su ga vređali i odmetnici razapeti sa njim.
040	MAT	027	045	A od podne pa do tri sata nasta tama po svoj zemlji.
040	MAT	027	046	Oko tri sata popodne, Isus zavapi veoma glasno: „Eli, Eli, lema savahtani?!“To znači: „Bože moj, Bože moj, zašto si me ostavio?!“
040	MAT	027	047	A neki koji su tu stajali, čuli su ovo, pa su rekli: „Ovaj doziva Iliju!“
040	MAT	027	048	Jedan od vojnika odmah otrča, uze sunđer, natopi ga kiselim vinom, natače na štap, te je tako pojio Isusa.
040	MAT	027	049	Ostali su govorili: „Pusti da vidimo hoće li doći Ilija da ga spase!“
040	MAT	027	050	Isus još jednom snažno uzviknu i izdahnu.
040	MAT	027	051	Uto se hramska zavesa rascepi na dvoje od gore do dole, a zemlja se potrese, te se stene raspukoše.
040	MAT	027	052	Grobovi se otvoriše, pa ustadoše iz mrtvih mnogi sveti koji su usnuli,
040	MAT	027	053	i izađoše iz svojih grobova. Ovi su kasnije, nakon Isusovog vaskrsenja, došli u Sveti grad i pokazali se mnogima.
040	MAT	027	054	A [rimski] kapetan i oni koji su sa njim čuvali Isusa, kad su videli potres i sve što se dogodilo, silno su se uplašili i rekli: „Ovaj je zaista bio Božiji Sin!“
040	MAT	027	055	Tamo su bile i mnoge žene koje su posmatrale izdaleka. One su pratile Isusa iz Galileje i služile mu.
040	MAT	027	056	Među njima su bile Marija Magdalena, Marija, majka Jakovljeva i Josifova, i majka Zavedejevih sinova.
040	MAT	027	057	Kad se spustilo veče, dođe neki bogati čovek iz Arimateje, po imenu Josif, koji je i sam bio Isusov sledbenik.
040	MAT	027	058	Ovaj dođe k Pilatu i zatraži od njega Isusovo telo. Tada Pilat naredi da mu se telo preda.
040	MAT	027	059	Josif uze [Isusovo] telo, uvije ga u čisto platno,
040	MAT	027	060	te ga položi u novi grob koji je izdubio u steni za sebe. Onda je navalio veliki kamen na ulaz u grobnicu i otišao.
040	MAT	027	061	Marija Magdalena i druga Marija sedele su tamo naspram groba.
040	MAT	027	062	Sledećeg dana, posle Pripreme, okupe se vodeći sveštenici i fariseji kod Pilata.
040	MAT	027	063	Rekli su: „Gospodaru, setili smo se da je ona varalica, još dok je bio živ, rekao da će nakon tri dana vaskrsnuti.
040	MAT	027	064	Zato naredi da se grob obezbedi do trećeg dana, da ne bi došli njegovi učenici i ukrali ga. Oni će onda reći narodu da je on vaskrsao iz mrtvih, pa će tako poslednja prevara biti veća nego prva.“
040	MAT	027	065	Pilat im odgovori: „Evo vam straža; idite i obezbedite grob kako znate.“
040	MAT	027	066	Oni odu i obezbede grob: zapečate grobni kamen i postave stražu.
040	MAT	028	001	A posle subote, u svanuće prvoga dana nedelje, dođoše Marija Magdalena i druga Marija da pogledaju grob.
040	MAT	028	002	U taj čas nasta veliki potres, jer je anđeo Gospodnji sišao sa neba, pristupio, otkotrljao grobni kamen i seo na njega.
040	MAT	028	003	Lik mu je bio kao munja, a odeća bela kao sneg.
040	MAT	028	004	Od straha pred njim, stražari su uzdrhtali i postali kao mrtvi.
040	MAT	028	005	Anđeo reče ženama: „Ne bojte se! Znam da tražite razapetog Isusa.
040	MAT	028	006	On nije ovde. Vaskrsao je onako kako je rekao. Dođite i vidite mesto gde je ležao.
040	MAT	028	007	Stoga idite i recite njegovim učenicima da je vaskrsao iz mrtvih. On evo ide pred vama u Galileju, onde ćete ga videti. Eto, rekao sam vam.“
040	MAT	028	008	One u žurbi odoše sa groba, te sa strahom, ali i sa velikom radošću, otrčaše da jave njegovim učenicima.
040	MAT	028	009	Uto ih sretne Isus, te im reče: „Zdravo!“One mu priđu, obujme njegove noge i padnu ničice pred njim.
040	MAT	028	010	Isus im tada reče: „Ne bojte se! Idite i javite mojoj braći da idu u Galileju; tamo će me videti.“
040	MAT	028	011	Dok su one odlazile, neki od stražara odu u grad i jave vodećim sveštenicima sve što se dogodilo.
040	MAT	028	012	Oni su se onda sastali sa starešinama i odlučili da vojnicima daju mnogo novca.
040	MAT	028	013	Rekli su im: „Recite da su njegovi učenici došli noću i ukrali telo dok smo mi spavali.
040	MAT	028	014	A ako zapovednik dočuje za ovo, mi ćemo ga uveriti i rešiti vas brige.“
040	MAT	028	015	Stražari uzmu novac i učine kako su ih uputili. Ova priča se raširila među Jevrejima sve do današnjega dana.
040	MAT	028	016	A jedanaestorica učenika odoše u Galileju, na goru na koju im Isus naredio da idu.
040	MAT	028	017	Kada su ga ugledali, pali su ničice, a neki su posumnjali.
040	MAT	028	018	Isus im priđe i reče im: „Data mi je sva vlast na nebu i na zemlji.
040	MAT	028	019	Zato idite i načinite sve narode mojim učenicima, krsteći ih u ime Oca, Sina i Svetoga Duha.
040	MAT	028	020	Učite ih da drže sve što sam vam zapovedio. Evo, ja sam s vama u sve dane do svršetka sveta.“
#
# BOOK	041	MAR	Mark	Marko
041	MAR	001	001	Ovako počinje Radosna vest o Isusu Hristu, Božijem Sinu.
041	MAR	001	002	U Knjizi proroka Isaije zapisano je ovako: „Evo, šaljem poslanika svoga ispred tvoga lica, koji će ti put pripraviti.“
041	MAR	001	003	„Glas jednog pustinjom odzvanja:’Put Gospodnji pripravite; drumove za njega poravnajte.’“
041	MAR	001	004	I tako se pojavio Jovan krsteći u pustinji i propovedajući pokajanje i krštenje radi oproštenja greha.
041	MAR	001	005	Ljudi iz cele Judeje i svi iz Jerusalima dolazili su k njemu, a on ih je krštavao u reci Jordanu, pri čemu su oni ispovedali svoje grehe.
041	MAR	001	006	Jovan je bio odeven u odeću od kamilje dlake, a oko struka je imao kožni pojas. Hranio se skakavcima i divljim medom.
041	MAR	001	007	Jovan je najavljivao: „Posle mene dolazi neko ko je moćniji od mene, pred kim nisam dostojan da se sagnem i odrešim remenje na njegovoj obući.
041	MAR	001	008	Ja vas krštavam vodom, a on će vas krstiti Svetim Duhom.“
041	MAR	001	009	Tih dana je Isus došao iz Nazareta u Galileji i Jovan ga je krstio u Jordanu.
041	MAR	001	010	Dok je Isus izlazio iz vode, ugledao je otvoreno nebo i Duha kako se u vidu goluba spušta na njega.
041	MAR	001	011	Uto se začuje glas sa neba: „Ti si Sin moj voljeni, ti si mi sva radost!“
041	MAR	001	012	A Duh odmah odvede Isusa u pustinju.
041	MAR	001	013	Tamo je proveo četrdeset dana, i bio kušan od Satane. Bio je okružen divljim životinjama i anđeli su mu služili.
041	MAR	001	014	A pošto je Jovan bio utamničen, Isus je došao u Galileju i propovedao Radosnu vest Božiju.
041	MAR	001	015	Govorio je: „Nastupilo je pravo vreme! Približilo se Carstvo Božije! Pokajte se i verujte u Radosnu vest!“
041	MAR	001	016	Kada je Isus jednom prolazio pokraj Galilejskog jezera, video je dva ribara; braću Simona i Andriju, kako bacaju ribarsku mrežu u jezero.
041	MAR	001	017	Isus im reče: „Pođite za mnom i ja ću vas učiniti ribarima ljudi.“
041	MAR	001	018	Oni su odmah ostavili mreže i krenuli za njim.
041	MAR	001	019	Pošavši malo dalje, video je braću Jakova i Jovana, Zavedejeve sinove. Bili su u svojoj lađici i krpili mreže.
041	MAR	001	020	Isus ih je odmah pozvao i oni ostaviše svoga oca Zavedeja u lađici sa najamnicima i krenuše za njim.
041	MAR	001	021	Isus je sa svojim učenicima došao u Kafarnaum. Odmah u subotu je ušao u sinagogu i počeo da poučava.
041	MAR	001	022	Ljudi su bili zadivljeni njegovim učenjem, jer ih je učio kao neko ko ima vlast, a ne kao znalci Svetoga pisma.
041	MAR	001	023	U sinagogi je bio neki čovek [opsednut] nečistim duhom. On kriknu:
041	MAR	001	024	„Šta ti imaš sa nama, Isuse Nazarećanine?! Ja znam ko si ti: sveti Božiji [poslanik]!“
041	MAR	001	025	Isus mu pripreti i zapovedi: „Ućuti i izađi iz čoveka!“
041	MAR	001	026	Nečisti duh spopade čoveka silnim trzajima i uz vrisak ga napusti.
041	MAR	001	027	Zadivljeni time, ljudi su počeli da govore jedni drugima: „Šta je ovo? Je li to neko novo učenje, budući da ima vlast da zapoveda nečistim duhovima, te mu se oni pokoravaju?“
041	MAR	001	028	Glas o Isusu se brzo proširio po celom području Galileje.
041	MAR	001	029	Kada su izašli iz sinagoge, otišli su u Simonovu i Andrijinu kuću, zajedno sa Jakovom i Jovanom.
041	MAR	001	030	Simonova tašta je ležala sva u groznici. Čim su stigli, rekli su Isusu za nju.
041	MAR	001	031	Isus joj priđe, uze je za ruku i pridiže. Groznica je prestala, te je ona počela da ih poslužuje.
041	MAR	001	032	Uveče, po zalasku sunca, narod je donosio pred Isusa sve koji su bili bolesni i one koji su bili opsednuti zlim duhovima.
041	MAR	001	033	Sav grad se sjatio pred vrata te kuće.
041	MAR	001	034	Isus je iscelio mnogo bolesnih od svakojakih bolesti i isterao mnoge zle duhove. Zlim duhovima je branio da govore, jer su oni znali [ko je] on.
041	MAR	001	035	Sledećeg jutra, dok još nije svanulo, Isus je ustao, izašao [izvan grada], te otišao na jedno pusto mesto, da se moli.
041	MAR	001	036	Ali Simon i oni koji su bili sa njim krenuli su da ga traže.
041	MAR	001	037	Kada su ga našli, rekli su mu: „Svi te traže!“
041	MAR	001	038	Ali on im je odgovorio: „Pođimo i u druga mesta u okolini, da i njima propovedam, jer sam zato došao.“
041	MAR	001	039	I tako je prošao celom Galilejom: propovedao je po tamošnjim sinagogama i izgonio zle duhove.
041	MAR	001	040	Jednom prilikom, prišao mu je neki gubavac i kleknuo pred njim moleći ga: „Ako hoćeš, možeš da me očistiš.“
041	MAR	001	041	Isus se sažali nad čovekom, ispruži ruku, dotaknu ga i reče mu: „Hoću, budi čist!“
041	MAR	001	042	Guba je istog trena nestala sa njega i čovek je bio čist od gube.
041	MAR	001	043	Isus ga tada otpusti uz strogu napomenu:
041	MAR	001	044	„Gledaj da nikom ne govoriš o ovome, nego idi i pokaži se svešteniku, pa zatim prinesi žrtvu za očišćenje koju je propisao Mojsije, da se pred njima potvrdi [da si zdrav].“
041	MAR	001	045	Ali ovaj čim ode, poče svima govoriti i razglašavati o onome što mu se dogodilo, tako da Isus nije više mogao da uđe neprimećen u mesto. Zato je boravio na pustim mestima, a narod je sa svih strana hrlio k njemu.
041	MAR	002	001	Posle nekoliko dana, Isus se vratio u Kafarnaum. Ljudi su to dočuli,
041	MAR	002	002	pa su se u tolikom broju sjatili u kuću gde je Isus bio, da ni pred vratima više nije bilo mesta. Isus im je onda objavljivao svoje učenje.
041	MAR	002	003	Uto dođu četvorica ljudi noseći jednog oduzetog čoveka.
041	MAR	002	004	Pošto zbog mnoštva nisu mogli da ga donesu pred Isusa, napravili su otvor na krovu iznad mesta gde je bio Isus, kroz koji su spustili nosila na kojima je ležao oduzeti.
041	MAR	002	005	Isus, videvši njihovu veru, reče oduzetome: „Sinko, opraštaju ti se gresi!“
041	MAR	002	006	Tu su sedeli i neki od znalaca Svetog pisma i razmišljali u sebi:
041	MAR	002	007	„Šta to ovaj priča? On vređa Boga! Ko može opraštati grehe osim samoga Boga?“
041	MAR	002	008	Isus je svojim duhom odmah prozreo njihovo umovanje, pa ih je upitao: „Zašto ovako razmišljate u srcu?
041	MAR	002	009	Šta je lakše reći oduzetome:’Tvoji gresi su oprošteni’ ili:’Ustani, uzmi svoja nosila i hodaj?’
041	MAR	002	010	Ali, da znate: Sin Čovečiji ima vlast da oprašta grehe na zemlji.“[Onda] reče oduzetome:
041	MAR	002	011	„Tebi kažem: ustani, uzmi svoja nosila i idi svojoj kući!“
041	MAR	002	012	Oduzeti se istog trenutka podiže i na očigled sveg naroda uze svoja nosila i ode. Zadivljeni time, ljudi su slavili Boga i govorili: „Ovo još nikada nismo videli!“
041	MAR	002	013	Isus je ponovo otišao do obale Galilejskog jezera. Veliko mnoštvo ljudi je krenulo za njim i on ih je tada poučavao.
041	MAR	002	014	Jednom je u prolazu opazio Levija, Alfejevog sina, poreznika, kako sedi na mestu za prikupljanje poreza. Isus mu reče: „Pođi za mnom!“On ustade i pođe za Isusom.
041	MAR	002	015	Kasnije je Isus obedovao u Levijevoj kući. Tu je bilo i mnogo poreznika i [drugih] grešnika koji su obedovali zajedno sa Isusom i njegovim učenicima. Naime, bilo je mnogo onih koji su ga sledili.
041	MAR	002	016	Neki od znalaca Svetog pisma koji su bili fariseji, videvši da [Isus] obeduje sa grešnicima i poreznicima, upitaše njegove učenike: „Zar on jede sa poreznicima i [drugim] grešnicima?“
041	MAR	002	017	Isus je to čuo, pa im je odgovorio: „Lekar ne treba zdravima, nego bolesnima. Ja nisam došao da pozovem pravednike, već grešnike.“
041	MAR	002	018	Jednom prilikom su Jovanovi učenici i fariseji postili. Neki ljudi dođu [k Isusu] i upitaju ga: „Zašto Jovanovi učenici i učenici fariseja poste, a tvoji učenici ne poste?“
041	MAR	002	019	Isus im odgovori: „Zar mogu svatovi postiti, dok je mladoženja sa njima? Sve dok je on sa njima, oni neće postiti.
041	MAR	002	020	Ipak, doći će dani kada će im oteti mladoženju. Tog dana će postiti.
041	MAR	002	021	Niko ne krpi staru odeću zakrpom od nove, [pranjem još neskupljene] tkanine. U tom slučaju nova zakrpa dere staru tkaninu i nastaje veća poderotina.
041	MAR	002	022	Takođe, niko ne uliva novo vino u stare mehove, jer će stari mehovi popucati od [vrenja] novoga vina, pa će tako propasti i mehovi i vino. Zato, novo vino [ide] u nove mehove.“
041	MAR	002	023	Jedne subote je Isus prolazio kroz žitna polja. Njegovi učenici su idući trgali klasje.
041	MAR	002	024	Fariseji upitaše Isusa: „Pogledaj! Zašto [tvoji učenici] čine ono što ne sme da se čini subotom?“
041	MAR	002	025	Isus uzvrati: „Zar nikada niste čitali šta je David učinio kada se našao u oskudici i kada je ogladneo, on i njegovi pratioci?
041	MAR	002	026	On je za vreme Prvosveštenika Avijatara ušao u Dom Božiji i jeo postavljene hlebove. [Po Zakonu], niko ne sme da jede ovaj hleb osim sveštenikâ, a David ga je dao čak i svojim pratiocima.
041	MAR	002	027	Čovek nije stvoren da bi služio suboti, već je subota ustanovljena da bi služila čoveku.
041	MAR	002	028	Dakle, Sin Čovečiji je Gospodar i subote.“
041	MAR	003	001	Isus je ponovo došao u sinagogu. Tu je bio i neki čovek sa usahlom rukom.
041	MAR	003	002	Bilo je tu i onih koji su pažljivo motrili na Isusa, da bi ga optužili ukoliko bi izlečio čoveka u subotu.
041	MAR	003	003	Isus reče čoveku sa usahlom rukom: „Stani ovde u sredinu!“
041	MAR	003	004	Onda je upitao narod: „Da li je subotom dozvoljeno činiti dobro ili zlo? Spasiti nekome život ili ga oduzeti?“Niko nije rekao ni reč.
041	MAR	003	005	Isus ih pogleda s ljutnjom, ožalošćen zbog okorelosti njihovih srca. Onda reče čoveku: „Ispruži svoju ruku!“Čovek ispruži ruku i ruka mu ponovo postade zdrava.
041	MAR	003	006	Tada fariseji izađoše iz sinagoge i odmah sa irodovcima skovaše zaveru kako da ubiju Isusa.
041	MAR	003	007	Isus se sa svojim učenicima povukao na [Galilejsko] jezero. Pratilo ga je veliko mnoštvo ljudi iz Galileje, Judeje,
041	MAR	003	008	Jerusalima, Idumeje i s druge strane Jordana, te iz okoline Tira i Sidona. Dolazili su k njemu kad su čuli kakve stvari čini.
041	MAR	003	009	Isus je rekao učenicima da pripreme neki čamac za njega, da ga narod ne bi stesnio.
041	MAR	003	010	Budući da je mnoge već iscelio, svi koji su patili od raznih bolesti su se probijali do njega želeći da ga dotaknu.
041	MAR	003	011	Kada bi opsednuti nečistim duhovima ugledali Isusa, padali bi pred njim, vičući: „Ti si Sin Božiji!“
041	MAR	003	012	[Isus] im je strogo napomenuo da ne otkrivaju ko je on.
041	MAR	003	013	Zatim se Isus popeo na goru i pozvao one koje je hteo. Oni su došli k njemu.
041	MAR	003	014	Izdvojio je Dvanaestoricu, koje je nazvao apostolima, da budu s njim. Njih je poslao da propovedaju
041	MAR	003	015	i dao im moć da isteruju zle duhove.
041	MAR	003	016	Ovo su imena izabrane Dvanaestorice: Simon, koga je [Isus] prozvao Petar,
041	MAR	003	017	Zavedejevi sinovi Jakov i njegov brat Jovan, koje je Isus prozvao Voanerges, što znači „sinovi groma“,
041	MAR	003	018	Andrija, Filip, Vartolomej, Matej, Toma, Jakov Alfejev, Tadej, Simon Hananejac,
041	MAR	003	019	i Juda Iskariot koji je izdao Isusa.
041	MAR	003	020	Isus se vratio kući. Opet se sleglo toliko sveta, da on i njegovi učenici ni zalogaj hleba nisu mogli da pojedu.
041	MAR	003	021	Kada je to čula njegova porodica, došli su da ga odvuku, jer su govorili da nije pri čistoj svesti.
041	MAR	003	022	A znalci Svetog pisma, koji su došli iz Jerusalima, govorili su: „On je opsednut Veelzevulom!“i: „On uz pomoć glavara zlih duhova isteruje zle duhove!“
041	MAR	003	023	[Isus] ih je onda pozvao k sebi i govorio im služeći se pričama: „Kako Satana može da izgoni Satanu?
041	MAR	003	024	Ako se neko carstvo razjedini, to carstvo se neće održati.
041	MAR	003	025	I ako u porodici dođe do podele, ta porodica neće opstati.
041	MAR	003	026	Ako se Satana okrenuo protiv sebe samog, pa se razdelio, onda mu nema opstanka, nego mu je došao kraj.
041	MAR	003	027	Jer, niko ne može ući u kuću snažnog čoveka i opljačkati njegovo pokućstvo, ako ga prvo ne sveže. Tek onda će opljačkati njegovu kuću.
041	MAR	003	028	Zaista vam kažem: ljudima se mogu oprostiti svi gresi i sva bogohulstva koja izgovore,
041	MAR	003	029	ali ko izgovori bogohulstvo protiv Duha Svetoga, to mu se nikada neće oprostiti, nego će mu se ovaj greh računati doveka.“
041	MAR	003	030	[Isus je to rekao] jer su govorili za njega da ima nečistog duha.
041	MAR	003	031	Onda je došla Isusova majka sa njegovom braćom. Poslali su nekoga da pozove Isusa, a sami su ostali da stoje napolju.
041	MAR	003	032	Isus je sedeo okružen mnoštvom naroda. Rekli su mu: „Evo, tu napolju su tvoja majka i tvoja braća, i traže te.“
041	MAR	003	033	Isus im odgovori: „Ko je moja majka i ko su moja braća?“
041	MAR	003	034	I osvrnuvši se na one koji su sedeli oko njega, reče: „Evo moje majke i moje braće!
041	MAR	003	035	Jer onaj ko vrši volju Božiju, taj mi je brat i sestra i majka.“
041	MAR	004	001	Isus je ponovo počeo da poučava pored jezera. Oko njega se okupilo toliko sveta, da je morao da uđe u jednu lađicu sedeći na jezeru, dok je sav onaj svet bio na obali, uz jezero.
041	MAR	004	002	On ih je onda poučavao mnogim stvarima služeći se pričama. Ovako im je izlagao svoje učenje:
041	MAR	004	003	„Slušajte! Izađe sejač da seje.
041	MAR	004	004	Ali, kako je sejao, neka zrna su pala kraj puta. No, došle su ptice i pozobale ih.
041	MAR	004	005	Druga zrna su pala na kamenito tle, gde nisu imala mnogo zemlje. Brzo su iznikla, jer zemlja nije bila duboka.
041	MAR	004	006	Ali kada je sunce sinulo, spržilo je biljke, i pošto nisu imale koren, posušile su se.
041	MAR	004	007	Neka zrna su, opet, pala među trnje. Trnje naraste i poguši biljke, te one nisu donele rod.
041	MAR	004	008	Ipak, neka zrna su pala na dobru zemlju, pa su isklijala, uzrasla i donela rod: neka zrna tridesetostruko, neka šezdesetostruko, a neka stostruko.“
041	MAR	004	009	Onda Isus reče: „Ko ima uši, neka sluša!“
041	MAR	004	010	Kada je Isus ostao sam, Dvanaestorica i oni oko njega, su zatražili od njega da im protumači priče.
041	MAR	004	011	On im reče: „Vama je dano da saznate tajnu Carstva Božijeg, a ostalima se sve govori u pričama:
041	MAR	004	012	’Da gledajući ne vide, da slušajući ne razumeju, da se ne obrate da bi im [Bog] oprostio.’“
041	MAR	004	013	Isus ih zatim upita: „Zar ne razumete ovu priču? Kako ćete razumeti sve [ostale] priče?“
041	MAR	004	014	Sejač seje [Božiju] reč.
041	MAR	004	015	Neki ljudi su kao zrnevlje posejano kraj puta; tek što čuju reč, istog trena dolazi Satana i odnosi reč koja je posejana u njima.
041	MAR	004	016	Drugi su opet kao zrnevlje posejano na kamenitom tlu. Oni, kada čuju reč, odmah je sa radošću prihvataju,
041	MAR	004	017	ali pošto reč nije uhvatila korena u njima, bivaju nepostojani. Kad nastane nevolja ili progonstvo zbog reči, oni odmah otpadaju.
041	MAR	004	018	Neki su kao zrnevlje posejano u trnje. To su oni koji slušaju reč,
041	MAR	004	019	ali brige za ovozemaljske stvari, zavodljivost bogatstva i žudnje za drugim stvarima dolaze i uguše reč, te ostaje bez ploda.
041	MAR	004	020	A zrnevlje koje je posejano na dobro tle, to su oni koji slušaju reč, prihvataju je i donose plod: jedni tridesetostruko, drugi šezdesetostruko, a neki stostruko.
041	MAR	004	021	[Isus] nastavi: „Ko bi od vas doneo svetiljku i stavio je pod mericu ili ispod kreveta? Zar se svetiljka ne stavlja na svećnjak?
041	MAR	004	022	Što je skriveno, to će se otkriti, i obelodaniće se ono što je tajno.
041	MAR	004	023	Ko ima uši, neka sluša!“
041	MAR	004	024	[Isus] im zatim reče: „Pazite kako slušate. [Jer] kakvom merom merite, takvom merom će vama biti mereno.
041	MAR	004	025	Jer ko ima, njemu će se dodati, a onome koji nema, oduzeće se i to što ima.“
041	MAR	004	026	Isus je takođe rekao: „Carstvo Božije je slično čoveku koji je posejao seme na svojoj njivi.
041	MAR	004	027	On leže noću i ustaje danju, a seme niče i raste ni sam ne zna kako.
041	MAR	004	028	Zemlja sama po sebi čini da donosi rod. Prvo se pojavi stabljika, zatim klas, onda klas pun žita.
041	MAR	004	029	A kada usev sasvim dozri, čovek brže-bolje uzima srp u ruke, jer je žetva prispela.“
041	MAR	004	030	[Isus] ponovo prozbori: „S čim ćemo uporediti Carstvo Božije? Kakvom pričom da ga objasnimo?
041	MAR	004	031	Ono je slično gorušičinom zrnu, najmanjem od svih koja se seju u zemlju.
041	MAR	004	032	Ali kada se poseje, izrasta i postaje veće od sveg ostalog rastinja, pa razvija toliko velike grane da se pod njegovom senkom gnezde ptice nebeske.“
041	MAR	004	033	Isus je narodu pripovedao mnogo ovakvih priča, onoliko koliko su mogli da razumeju.
041	MAR	004	034	Bez priča im ništa nije govorio. Ipak, svojim učenicima je sve objašnjavao kada su bili sami.
041	MAR	004	035	Istog dana uveče, Isus im reče: „Pređimo na drugu stranu [jezera].“
041	MAR	004	036	Raspustivši narod, [učenici] su ga poveli brodićem u kome je on već bio. Pratili su ga i drugi brodići.
041	MAR	004	037	Međutim, podiže se velika bura, tako da su talasi plavili lađicu, te je bila skoro pod vodom.
041	MAR	004	038	A [Isus] je spavao na krmi, na uzglavlju. Oni ga probudiše govoreći: „Učitelju, zar ne mariš što propadamo?!“
041	MAR	004	039	Isus ustade i zapreti vetru: „Prestani!“Onda reče talasima: „Umirite se!“Vetar prestade i nasta velika tišina.
041	MAR	004	040	Onda im [Isus] reče: „Zašto ste se uplašili? Zar nemate vere?“
041	MAR	004	041	Obuzeti silnim strahom, učenici su počeli da pitaju jedni druge: „Pa ko je, onda, ovaj da mu se i vetar i jezero pokoravaju?“
041	MAR	005	001	Zatim su stigli na suprotnu obalu jezera u gedarinsku oblast.
041	MAR	005	002	Čim je Isus izašao iz lađice, iz groblja istrča pred njega čovek koji je bio opsednut nečistim duhom.
041	MAR	005	003	On je živeo po grobovima. Njega čak ni lancima niko više nije mogao da drži svezanog.
041	MAR	005	004	Mnogo puta je bio vezan okovima i lancima, ali bi on pokidao lance i polomio okove. Niko nije mogao da ga obuzda.
041	MAR	005	005	Danju i noću je tumarao po grobovima i brdima, urlajući i udarajući se kamenjem.
041	MAR	005	006	Kada je izdaleka ugledao Isusa, potrčao je i pao ničice pred njim.
041	MAR	005	007	Onda je kriknuo i rekao: „Šta hoćeš od mene, Isuse, Sine najuzvišenijeg Boga? Zaklinjem te Bogom, nemoj me mučiti!“
041	MAR	005	008	(Isus mu je, naime, već rekao: „Nečisti duše, izlazi iz ovog čoveka!“)
041	MAR	005	009	[Isus] ga upita: „Kako ti je ime?“[Nečisti duh] mu odgovori: „Ime mi je Legija, jer nas je mnogo.“
041	MAR	005	010	On je preklinjao Isusa da ih ne istera iz tog kraja.
041	MAR	005	011	A tamo je, pod brdom, paslo veliko krdo svinja.
041	MAR	005	012	„Pošalji nas da uđemo u te svinje“– zamoliše ga.
041	MAR	005	013	Isus im je to dozvolio. Nečisti dusi izađoše iz čoveka i uđoše u svinje. Istog časa, krdo svinja, oko dve hiljade, sjuri se niz obronak u more i podavi se.
041	MAR	005	014	Na to su se svinjari razbežali i javili to ljudima u gradu i po selima. Narod je došao da vidi šta se dogodilo.
041	MAR	005	015	Kad su došli k Isusu, ugledali su čoveka koji je bio opsednut mnoštvom zlih duhova kako sedi, odeven i pri zdravoj pameti. To ih je uplašilo.
041	MAR	005	016	Očevici su ispričali drugima šta se zbilo sa opsednutim čovekom i svinjama.
041	MAR	005	017	Tada su počeli da mole Isusa da ode iz njihovog kraja.
041	MAR	005	018	A kada je [Isus] ulazio u lađicu, zamoli ga čovek koji je bio opsednut zlim duhovima da pođe sa njim.
041	MAR	005	019	Međutim, [Isus] mu to nije dozvolio. Rekao mu je: „Vrati se svojoj kući, k svojima, i reci šta ti je Gospod učinio i kako ti se smilovao.“
041	MAR	005	020	Čovek je otišao i počeo da govori po Dekapolju šta mu je Isus učinio. Svi su bili zadivljeni.
041	MAR	005	021	Isus se vratio lađicom na drugu obalu [jezera]. Ponovo se oko njega okupilo veliko mnoštvo ljudi. Dok je stajao uz jezero,
041	MAR	005	022	priđe mu čovek po imenu Jair, starešina tamošnje sinagoge, i pade pred njegove noge.
041	MAR	005	023	Saletao ga je molbama: „Moja ćerka je na samrti. Dođi i položi ruke na nju, da bi ozdravila i živela.“
041	MAR	005	024	[Isus] pođe za njim. Mnogo naroda je išlo za njim gurajući ga.
041	MAR	005	025	Tu je bila i neka žena koja je dvanaest godina bolovala od izliva krvi.
041	MAR	005	026	Ona je mnogo propatila od mnogih lekara i potrošila sve što je imala. Ipak, ništa joj nije pomoglo. U stvari, bivalo joj je sve gore.
041	MAR	005	027	Kada je čula za Isusa, prišla mu je s leđa i dotakla njegovu odeću.
041	MAR	005	028	Govorila je u sebi: „Ako dotaknem samo njegovu odeću, ozdraviću.“
041	MAR	005	029	Istog časa je krvarenje prestalo, i ona je osetila u telu da se rešila svoje muke.
041	MAR	005	030	Isus je odmah osetio da je iz njega izašla sila, pa se okrenuo mnoštvu i upitao: „Ko je dotakao moju odeću?“
041	MAR	005	031	Njegovi učenici mu odgovoriše: „Vidiš i sam koliko se naroda gura oko tebe. Zašto onda pitaš:’Ko me je dotakao?’“
041	MAR	005	032	Ali Isus je i dalje gledao oko sebe da vidi onu koja je to učinila.
041	MAR	005	033	Uplašena i uzdrhtala žena je znala šta se dogodilo. Istupila je napred, pala ničice pred Isusa, i rekla mu celu istinu.
041	MAR	005	034	Isus joj onda reče: „Ćerko, tvoja te je vera iscelila; idi s mirom i budi zdrava od svoje bolesti.“
041	MAR	005	035	Dok je on još govorio, dođu glasnici iz kuće Jaira, starešine sinagoge, govoreći Jairu: „Tvoja ćerka je umrla. Zašto da i dalje zamaraš učitelja?“
041	MAR	005	036	Isus se nije obazreo na njihove reči, već je rekao starešini: „Ne boj se, samo veruj!“
041	MAR	005	037	Nikome nije dozvolio da pođe sa njim, osim Petru, Jakovu, Jovanu, bratu Jakovljevom.
041	MAR	005	038	Zatim su došli u kuću starešine Jaira. Isus je video pometnju i čuo plač i naricanje.
041	MAR	005	039	On uđe u kuću i upita okupljene: „Zašto ste uznemireni? Zašto plačete? Dete nije umrlo, nego spava.“
041	MAR	005	040	Oni su mu se, pak, podsmevali. [Isus] je zatim udaljio prisutne, pa je poveo sa sobom oca i majku deteta i svoje pratioce, i ušao tamo gde je bilo dete.
041	MAR	005	041	Onda ju je uzeo za ruku i rekao joj: „Talita, kum!“(što u prevodu znači: „Devojčice, tebi govorim, ustani!“)
041	MAR	005	042	Ona je istog trenutka ustala i počela da hoda (bilo joj je dvanaest godina). Prisutni su bili veoma začuđeni i zapanjeni.
041	MAR	005	043	Isus im je onda strogo zapovedio da ne pričaju drugima o ovome i rekao im da daju devojčici da jede.
041	MAR	006	001	Isus je otišao odatle i vratio se u svoje zavičajno mesto u pratnji svojih učenika.
041	MAR	006	002	Kada je došla subota, počeo je da poučava u sinagogi. Mnogi slušatelji su bili iznenađeni. Govorili su: „Otkud ovaj to zna? Gde li je stekao takvu mudrost? Na koji način on čini čuda?
041	MAR	006	003	Zar on nije drvodelja, sin Marijin? Nisu li njegova braća: Jakov, Josija, Juda i Simon? Zar njegove sestre ne žive ovde?“Zato ga nisu prihvatili.
041	MAR	006	004	Isus im je onda rekao: „Prorok je bez časti samo u svom zavičaju, među svojom rodbinom i u svom domu.“
041	MAR	006	005	Zato tamo nije mogao da učini nijedno čudo, osim što je iscelio nekoliko bolesnika polažući ruke na njih.
041	MAR	006	006	Bio je začuđen njihovim neverovanjem. Onda je otišao odatle i poučavao po okolnim selima.
041	MAR	006	007	Isus je zatim sazvao Dvanaestoricu i slao ih dvojicu po dvojicu, dajući im moć nad nečistim duhovima.
041	MAR	006	008	Zapovedio im je da ne uzimaju sa sobom ni hleba, ni torbe, ni novca u pojasu, osim jednoga štapa:
041	MAR	006	009	„Obujte samo sandale, i ne nosite sa sobom dva para odeće.“
041	MAR	006	010	Rekao im je još: „U koju kuću uđete, u njoj i ostanite, sve dok ne odete iz tog mesta.
041	MAR	006	011	A ako vas neko mesto ne primi, niti želi da vas sasluša, udaljite se odande i otresite prašinu sa svojih nogu. To će biti dokaz protiv njih.“
041	MAR	006	012	[Učenici] su otišli i propovedali ljudima da se pokaju [za svoje grehe].
041	MAR	006	013	Izagnali su mnoge zle duhove, pomazivali uljem mnoge bolesnike i ozdravljali ih.
041	MAR	006	014	I car Irod je čuo [za Isusa], jer je njegovo ime postalo dobro poznato. Jedni su govorili: „To je Jovan Krstitelj ustao iz mrtvih, te zato čudne sile deluju u njemu.“
041	MAR	006	015	Drugi su govorili: „To je prorok Ilija.“Neki su, opet, govorili da je to jedan od proroka.
041	MAR	006	016	Kada je to Irod čuo, rekao je: „To je Jovan kome sam ja odrubio glavu. On je ustao [iz mrtvih].“
041	MAR	006	017	Naime, sam Irod je naredio da uhvate Jovana, da ga svežu i bace u tamnicu. To je bilo zbog Irodijade, žene Irodovog brata Filipa, kojom se Irod oženio.
041	MAR	006	018	Jovan je, naime, govorio Irodu: „Ti nemaš prava na ženu svoga brata!“
041	MAR	006	019	Irodijada se zato gnevila na Jovana i htela da ga ubije, ali nije mogla.
041	MAR	006	020	Naime, Irod se plašio Jovana, znajući da je pravedan i svet čovek i zato ga je štitio. Kad god bi ga slušao, Irod bi se veoma uznemirio. Ipak, rado je slušao Jovana.
041	MAR	006	021	Ali, Irodijadi se ukazala prilika. Bilo je to na Irodov rođendan, kada je Irod priredio gozbu za svoje velikaše, vojne zapovednike i vodeće ljude u Galileji.
041	MAR	006	022	Tada je ušla Irodijadina ćerka i zaplesala, te ugodila Irodu i njegovim zvanicama. Car reče devojci: „Zatraži od mene što god hoćeš i ja ću ti to dati.“
041	MAR	006	023	On joj je uz zakletvu rekao: „Što god da zatražiš, daću ti, pa i polovinu moga carstva.“
041	MAR	006	024	Ona izađe iz odaje i reče svojoj majci: „Šta da tražim?“Ona joj odgovori: „Glavu Jovana Krstitelja.“
041	MAR	006	025	Devojka se odmah hitro vratila pred cara i zatražila: „Hoću da mi odmah daš glavu Jovana Krstitelja na tanjiru.“
041	MAR	006	026	Car se veoma ražalostio, ali zbog zakletve i zbog okupljenih, nije hteo da je odbije.
041	MAR	006	027	Car odmah posla dželata i naredi mu da donese Jovanovu glavu. [Dželat] ode i odrubi glavu Jovanu u tamnici,
041	MAR	006	028	te je donese na tanjiru i dade je devojci, a ona je dade svojoj majci.
041	MAR	006	029	Kada su to čuli Jovanovi učenici, došli su, uzeli njegovo telo i položili ga u grob.
041	MAR	006	030	A apostoli su se okupili oko Isusa i ispričali mu sve što su radili i poučavali.
041	MAR	006	031	Onda im on reče: „Idite na neko pusto mesto i malo se odmorite.“Bilo je, naime, mnogo ljudi koji su dolazili i odlazili, pa nisu imali kad da jedu.
041	MAR	006	032	Onda su otplovili na neko pusto mesto [da budu] nasamo.
041	MAR	006	033	Ipak, mnogi su ih videli kako odlaze i prepoznali ih, pa su ljudi iz svih gradova pešice žurili za njima i stigli tamo pre njih.
041	MAR	006	034	Izašavši [iz brodića], [Isus] ugleda mnogo naroda, i sažali se na njih, jer su bili kao stado bez pastira. Tada je počeo da ih uči mnogim stvarima.
041	MAR	006	035	Kako je već bilo dosta kasno, učenici dođoše k Isusu i rekoše mu: „Već je dosta kasno, a mesto je pusto.
041	MAR	006	036	Zato raspusti narod, neka odu do obližnjih imanja i sela da kupe sebi nešto za jelo.“
041	MAR	006	037	„Dajte im vi da jedu“– reče im [Isus]. „Hoćeš li da kupimo hleba za dve stotine srebrnjaka i damo im da jedu?“– upitaše ga.
041	MAR	006	038	[Isus] im reče: „Koliko hlebova imate? Idite i pogledajte.“Kada su saznali, rekli su: „Pet [hlebova] i dve ribe.“
041	MAR	006	039	[Isus] im je onda naredio da posade narod u grupe po zelenoj travi.
041	MAR	006	040	Narod je posedao u grupama od stotinu i od pedeset ljudi.
041	MAR	006	041	Isus je uzeo pet hlebova i dve ribe, pogledao prema nebu i izrekao blagoslov. Potom je razlomio hleb i davao učenicima da ih podele narodu. Tako je svima podelio i dve ribe.
041	MAR	006	042	Svi su jeli i nasitili se.
041	MAR	006	043	Učenici su, pak, pokupili dvanaest punih kotarica preostalih komada [hleba] i ribe.
041	MAR	006	044	Bilo je pet hiljada muškaraca koji su jeli hlebove.
041	MAR	006	045	Isus je odmah zatim poterao učenike da se ukrcaju u brodić i da pre njega otplove na drugu obalu, u Vitsaidu, dok on ne raspusti narod.
041	MAR	006	046	Oprostivši se od naroda, otišao je u brda da se moli.
041	MAR	006	047	Kad se spustilo veče, lađica je bila nasred jezera, dok je Isus bio sam na kopnu.
041	MAR	006	048	Video je da se njegovi učenici muče veslajući, jer im je duvao protivan vetar. Negde između tri i šest sati ujutro, došao je k njima hodajući po jezeru. Hteo je da ih mimoiđe.
041	MAR	006	049	Ugledavši ga kako hoda po jezeru, učenici su pomislili da je utvara, pa su počeli da viču.
041	MAR	006	050	Svi su se prepali kada su ga ugledali. [Isus] im se odmah obratio i rekao im: „Budite hrabri! To sam ja, ne bojte se!“
041	MAR	006	051	Onda se popeo k njima u brodić, i vetar se umirio. Učenici su bili potpuno smeteni,
041	MAR	006	052	jer nisu razumeli čudo sa hlebovima; srce im je još bilo tvrdo.
041	MAR	006	053	Kada su preplovili na drugu obalu, pristali su u Genisaretu.
041	MAR	006	054	Dok je [Isus] izlazio iz lađice, ljudi su ga odmah prepoznali.
041	MAR	006	055	Kada su čuli gde se nalazi, rastrčali su se po svoj okolini i počeli da donose k njemu bolesnike na nosilima.
041	MAR	006	056	Po svim selima, gradovima ili zaseocima u koje je dolazio, ljudi su iznosili bolesnike na trgove, moleći ga da bolesni dotaknu makar rese njegove odeće. Ko god ga je dotakao, bio je izlečen.
041	MAR	007	001	Jednom prilikom, dođu fariseji i neki znalci Svetog pisma iz Jerusalima i okupe se oko Isusa.
041	MAR	007	002	Oni su videli da neki od njegovih učenika jedu neopranim rukama, odnosno, da ih nisu oprali po obredu.
041	MAR	007	003	Naime, fariseji, kao i svi Jevreji, ne počinju da jedu pre nego što brižljivo operu ruke, držeći se tako predanja starih.
041	MAR	007	004	Oni, takođe, ne jedu ono što su kupili na pijaci dok to ne operu. Oni drže i mnogo drugog što im je predano, kao pranje čaša, lonaca, i bakarnog posuđa.
041	MAR	007	005	Fariseji i znalci Svetog pisma upitaše Isusa: „Zašto tvoji učenici ne slede predanje starih, nego jedu neopranim rukama?“
041	MAR	007	006	[Isus] im odgovori: „Dobro je prorokovao Isaija o vama licemerima, jer je napisano:’Ovaj narod me poštuje usnama, ali mu je srce daleko od mene.
041	MAR	007	007	Uzalud je njihova pobožnost; njihovo učenje naučene su zapovesti ljudske.’
041	MAR	007	008	Vi ste napustili zapovest Božiju i držite se od ljudi [ustanovljenih] predanja.“
041	MAR	007	009	[Isus] nastavi: „Vama odgovara da ukidate Božiju zapovest da biste se držali svojih uredaba.
041	MAR	007	010	Jer Mojsije je rekao:’Poštuj svoga oca i svoju majku’ i:’Ko naruži svoga oca ili majku, neka se pogubi.’
041	MAR	007	011	A vi kažete:’Ako neko kaže svome ocu ili majci: „Sve što ja mogu da ti učinim jeste da prinesem korvan za tebe“’ (to jest, [žrtveni] prinos [Bogu]);
041	MAR	007	012	onda mu više ne dozvoljavate da se stara o svojim roditeljima.
041	MAR	007	013	Vi, tako, ukidate reč Božiju radi vašeg predanja koje ste preneli, a radite i mnogo drugih sličnih stvari.“
041	MAR	007	014	Zatim je ponovo pozvao narod i rekao: „Čujte me svi i razumite!
041	MAR	007	015	Čoveka ne može učiniti nečistim ništa što ulazi u njega, već ono što izlazi iz njega samog.
041	MAR	007	016	Ko ima uši, neka sluša!“
041	MAR	007	017	Kad je otišao od naroda i došao u kuću, njegovi učenici ga upitaše o značenju priče.
041	MAR	007	018	A on im reče: „Pa zar i vi još uvek ne razumete? Zar ne shvatate da čoveka ne može učiniti nečistim [hrana] koja u njega ulazi,
041	MAR	007	019	jer ne ulazi u njegovo srce, već u trbuh, a odatle odlazi u nužnik?“(Tako je [Isus] proglasio sva jela „čistim“.)
041	MAR	007	020	[Isus] nastavi: „Čoveka čini nečistim ono što iz njega samog izlazi.
041	MAR	007	021	Jer iz čovekove nutrine, iz njegovog srca izlaze zle pomisli, blud, krađe, ubistva,
041	MAR	007	022	preljube, lakomstva, zlobe, prevare, razuzdanost, zavist, pogrdne reči, oholost i bezumlje.
041	MAR	007	023	Sva ova zla dolaze iz čovekove nutrine i čine ga nečistim.“
041	MAR	007	024	[Isus] je zatim napustio to mesto i otišao u tirski kraj. Došao je u jednu kuću gledajući da se ne dozna za to, ali nije mogao da ostane skriven.
041	MAR	007	025	Neka žena, čija je ćerka bila opsednuta nečistim duhom, čim je čula za njega, došla je k njemu i pala ničice pred njegove noge.
041	MAR	007	026	Ova žena je bila Grkinja, rodom Sirofeničanka. Molila je Isusa da istera zlog duha iz njene ćerke.
041	MAR	007	027	[Isus] joj reče: „Pusti da se prvo nasite deca, jer nije dobro uzeti hleb deci i baciti ga kučićima.“
041	MAR	007	028	A ona mu odgovori: „[Tako je], Gospode, ali i kučići pod stolom jedu od mrvica što padnu deci.“
041	MAR	007	029	[Isus] joj zatim reče: „Zbog toga što si rekla ovo, idi kući; zli duh je izašao iz tvoje ćerke.“
041	MAR	007	030	Kada se vratila kući, našla je devojčicu kako leži u krevetu; zli duh je već bio izašao iz nje.
041	MAR	007	031	Isus je zatim napustio tirsku oblast i preko Sidona došao do Galilejskog jezera u oblast Dekapolja.
041	MAR	007	032	Tamo su mu neki ljudi doveli jednog gluvog čoveka koji je s teškom mukom govorio. Molili su Isusa da položi svoju ruku na njega.
041	MAR	007	033	[Isus] ga je poveo sa sobom malo dalje od naroda, da bi bio nasamo sa njim. Zatim je stavio svoje prste u njegove uši, pljunuo, i dotakao njegov jezik.
041	MAR	007	034	Onda je pogledao na nebo, uzdahnuo i rekao čoveku: „Efata!“, što znači: „Otvori se!“
041	MAR	007	035	Čoveku se tada vrati sluh, razveza mu se jezik i on poče pravilno govoriti.
041	MAR	007	036	Potom je [Isus] zabranio narodu da razglašava ovo. Međutim, što im je on više branio, to su oni više razglašavali ovaj događaj.
041	MAR	007	037	Ljudi su bili začuđeni preko svake mere. Govorili su: „Sve što je uradio bilo je dobro: on čini da gluvi čuju i nemi da govore.“
041	MAR	008	001	Tih dana ponovo se okupilo veliko mnoštvo ljudi. Kako narod nije imao šta da jede, [Isus] pozva k sebi svoje učenike, i reče im:
041	MAR	008	002	„Žao mi je ovog naroda, jer, evo, ima već tri dana od kako su sa mnom, a nemaju šta da jedu.
041	MAR	008	003	Ako ih pošaljem gladne kući, malaksaće uz put, jer neki od njih su došli izdaleka.“
041	MAR	008	004	Učenici mu rekoše: „Može li neko u ovoj pustinji da nađe dovoljno hrane za sav ovaj narod?“
041	MAR	008	005	Isus ih upita: „Koliko hlebova imate?“Oni mu rekoše: „Sedam.“
041	MAR	008	006	[Isus] tada zapovedi narodu da poseda po zemlji. Zatim je uzeo sedam hlebova i zahvalio [Bogu]. Onda je razlomio hlebove i dodavao ih svojim učenicima, a oni su ih delili narodu.
041	MAR	008	007	A imali su i nešto riba. Onda je izrekao blagoslov i rekao učenicima da ih podele.
041	MAR	008	008	Narod je jeo i nasitio se, a učenici su pokupili sedam kotarica preostalih komada.
041	MAR	008	009	Bilo je tu oko četiri hiljade [muškaraca]. Onda ih je otpremio.
041	MAR	008	010	Potom je [Isus] ušao u brodić sa svojim učenicima i otišao u krajeve oko Dalmanute.
041	MAR	008	011	Neki fariseji pristupiše [Isusu] i počeše da raspravljaju sa njim. Iskušavali su ga, tražeći od njega znak s neba.
041	MAR	008	012	[Isus] uzdahnu iz dubine duše i reče: „Zašto ovaj naraštaj traži znak? Zaista vam kažem: ovaj naraštaj neće dobiti takav znak.“
041	MAR	008	013	On ode od njih i ponovo se ukrca u lađicu, te ode na drugu obalu [jezera].
041	MAR	008	014	Učenici su zaboravili da ponesu hleb, osim jednog komada koji su imali sa sobom na lađici.
041	MAR	008	015	[Isus] ih upozori: „Čuvajte se kvasca farisejskog i kvasca irodovskog!“
041	MAR	008	016	A oni su raspravljali među sobom: „[Ovo je rekao] jer nismo poneli hleb.“
041	MAR	008	017	A on, znajući [šta misle], reče im: „Šta raspravljate među sobom kako nemate hleba? Zar još ne razumete? Zar još uvek ne shvatate? Zar vam je okorelo srce?
041	MAR	008	018	Oči imate, a ne vidite, uši imate, a ne čujete. Zar se ne sećate?
041	MAR	008	019	Koliko punih kotarica preostalog hleba ste sakupili kada sam pet hlebova razdelio na pet hiljada?“„Dvanaest“– odgovoriše mu.
041	MAR	008	020	„A koliko ste punih košara preostalog hleba sakupili kada sam pet hlebova razdelio na četiri hiljade?“– upita ih Isus. „Sedam“– odgovoriše mu.
041	MAR	008	021	Onda im [Isus] reče: „Zar još uvek ne razumete?“
041	MAR	008	022	Došli su u Vitsaidu. Neki ljudi su pred Isusa doveli jednog slepog čoveka. Molili su ga da ga dotakne.
041	MAR	008	023	[Isus] uze slepog čoveka za ruku i izvede ga izvan sela, pljunu mu u oči, stavi svoje ruke na njega i upita ga: „Vidiš li nešto?“
041	MAR	008	024	On pogleda i reče: „Vidim ljude. Izgledaju mi kao drveće koje se kreće.“
041	MAR	008	025	[Isus] ponovo stavi svoje ruke na njegove oči. Čovek je progledao, vratio mu se vid, i sve je video jasno.
041	MAR	008	026	Isus ga zatim posla njegovoj kući rekavši mu: „U selo nikako da nisi ušao!“
041	MAR	008	027	Isus i njegovi učenici odoše u sela oko Kesarije Filipove. Na putu je upitao svoje učenike: „Šta govore ljudi: ko sam ja?“
041	MAR	008	028	Oni mu odgovoriše: „Jedni kažu da si Jovan Krstitelj, drugi da si Ilija, a treći, opet, da si jedan od proroka.“
041	MAR	008	029	Isus ih upita: „A šta vi kažete: ko sam ja?“Petar odgovori: „Ti si Hristos.“
041	MAR	008	030	Isus ih je opomenuo da nikome ne govore o njemu.
041	MAR	008	031	Tada je počeo da ih uči: „Sin Čovečiji mora mnogo da propati. Njega će odbaciti starešine, vodeći sveštenici i znalci Svetog pisma. Biće ubijen, ali će vaskrsnuti posle tri dana.“
041	MAR	008	032	Otvoreno im je govorio o tome. Tada mu je prišao Petar i počeo da ga prekoreva.
041	MAR	008	033	Isus se okrenu i, pogledavši svoje učenike, ukori Petra: „Odlazi od mene, Satano, jer tvoje umovanje nije Božije, već ljudsko.“
041	MAR	008	034	[Isus] je tada okupio narod i svoje učenike i rekao im: „Ko hoće da ide za mnom, neka se odrekne sebe samog i neka uzme svoj krst, pa neka me sledi.
041	MAR	008	035	Jer, ko hoće da spase svoj život, izgubiće ga, a ko izgubi svoj život radi mene i Radosne vesti, spasiće ga.
041	MAR	008	036	Šta vredi čoveku da zadobije i sav svet, a životu svom naudi?
041	MAR	008	037	Šta može čovek dati u zamenu za svoj život?
041	MAR	008	038	A ko se zastidi mene i mojih reči pred ovim preljubničkim i grešnim naraštajem, i Sin Čovečiji će se postideti njega kada bude došao u slavi svoga Oca i sa svetim anđelima.“
041	MAR	009	001	[Isus] dodade: „Zaista vam kažem: među onima koji stoje ovde ima nekih koji neće iskusiti smrt dok ne vide da je Carstvo Božije došlo sa silom.“
041	MAR	009	002	Posle šest dana Isus povede sa sobom Petra, Jakova i Jovana i odvede ih na visoku goru, gde su bili sami, te se preobrazi pred njima.
041	MAR	009	003	Njegova odeća postade blistava, toliko bela da je niko na zemlji ne bi mogao tako izbeliti.
041	MAR	009	004	Uto se pred njima pojave Ilija i Mojsije, pa su razgovarali sa Isusom.
041	MAR	009	005	Petar reče: „Učitelju, dobro je za nas da smo ovde! Da načinimo tri senice: jednu tebi, jednu Mojsiju i jednu Iliji.“
041	MAR	009	006	[Petar] nije znao šta govori, jer su [sva trojica] bila preplašena.
041	MAR	009	007	Tada se pojavio jedan oblak koji ih je zaklonio, i začuo se glas iz oblaka: „Ovo je Sin moj voljeni. Njega slušajte!“
041	MAR	009	008	U trenu su se osvrnuli, ali nisu više videli nikoga, osim samoga Isusa.
041	MAR	009	009	Dok su silazili sa gore, Isus im je zapovedio da nikome ne govore šta su videli dok Sin Čovečiji ne vaskrsne iz mrtvih.
041	MAR	009	010	Oni su ga poslušali, ali su se među sobom pitali šta znači „vaskrsnuti iz mrtvih.“
041	MAR	009	011	Tada oni zapitaše Isusa: „Zašto znalci Svetog pisma kažu da prvo Ilija treba da dođe?“
041	MAR	009	012	On im odgovori: „Zaista, prvo će doći Ilija i sve obnoviti. Ipak, zašto piše u Pismu da će Sin Čovečiji mnogo postradati i biti odbačen?
041	MAR	009	013	Ali ja vam kažem da je Ilija već došao, a oni su učinili sa njim šta su hteli, kao što je napisano za njega.“
041	MAR	009	014	Kada su došli k ostalim učenicima, videli su mnogo naroda oko njih i znalce Svetog pisma kako raspravljaju s njima.
041	MAR	009	015	Čim je narod ugledao Isusa, iznenadi se, pa pohrli k njemu da ga pozdravi.
041	MAR	009	016	Isus upita učenike: „O čemu to raspravljate sa njima?“
041	MAR	009	017	Neko iz gomile mu odgovori: „Učitelju, doveo sam ti svoga sina koji ne može da govori, jer je opsednut duhom zbog koga je onemeo.
041	MAR	009	018	Gde god ga duh zgrabi, obara ga, te ovaj peni, škrguće zubima i koči se. Rekao sam tvojim učenicima da ga izgnaju, ali oni nisu mogli.“
041	MAR	009	019	[Isus] im odgovori: „O, neverni rode, dokle ću još biti sa vama? Dokle ću vas još podnositi? Dovedite mi dečaka!“
041	MAR	009	020	Dovedoše dečaka pred njega. Kad je duh ugledao Isusa, odmah je spopao dečaka grčevima. [Dečak] je pao na zemlju i počeo da se valja, a pena mu je udarila na usta.
041	MAR	009	021	[Isus] upita dečakovog oca: „Koliko ima vremena kako mu se ovo događa?“„Još od njegovog detinjstva – odgovori [otac].
041	MAR	009	022	[Zli duh] ga često baca u vatru i u vodu da bi ga ubio. Stoga, smiluj se na nas i pomozi nam ako možeš.“
041	MAR	009	023	Isus mu odgovori na to: „Ako možeš? Sve je moguće za onoga koji veruje!“
041	MAR	009	024	Dečakov otac brže povika: „Verujem, [ali] pomozi mi da nadvladam svoju neveru!“
041	MAR	009	025	Kad je Isus video da se narod sve brže okuplja, zapovedi nečistom duhu: „Duše nemosti i gluvila, zapovedam ti: izađi iz dečaka i ne ulazi više u njega!“
041	MAR	009	026	Na to [zli duh] vrisnu, spopade dečaka silnim trzajima i izađe iz njega. Izgledalo je kao da je dečak mrtav, te su mnogi rekli da je umro.
041	MAR	009	027	Međutim, Isus uhvati dečaka za ruku, podiže ga i dečak ustade.
041	MAR	009	028	Kasnije, kada je Isus ušao u kuću, njegovi učenici ga upitaše nasamo: „Zašto mi nismo mogli da isteramo [zlog duha]?“
041	MAR	009	029	[Isus] im odgovori: „Ova vrsta se ne može izagnati ničim drugim do molitvom.“
041	MAR	009	030	Otišavši odatle prolazili su kroz Galileju. [Isus] nije hteo da iko sazna za to,
041	MAR	009	031	jer je poučavao svoje učenike govoreći im: „Sin Čovečiji će biti predat ljudima u ruke i oni će ga ubiti, ali će on nakon tri dana vaskrsnuti.“
041	MAR	009	032	No, oni nisu razumeli te reči, ali bojali su se da ga pitaju [o tome].
041	MAR	009	033	Došli su u Kafarnaum. Kada su bili u kući, upita [Isus] svoje učenike: „O čemu ste to putem raspravljali?“
041	MAR	009	034	[Učenici] su ćutali, jer su putem raspravljali ko je najveći među njima.
041	MAR	009	035	[Isus] je zatim seo i pozvao Dvanaestoricu. Rekao im je: „Ko hoće da bude prvi, neka sebe smatra poslednjim i neka svima služi.“
041	MAR	009	036	Zatim je uzeo jedno dete i postavio ga između njih, zagrlio ga i rekao im:
041	MAR	009	037	„Ko jedno ovakvo dete prihvata u moje ime, mene prihvata; a ko mene prihvata, ne prihvata [samo] mene, već i onoga koji me je poslao.“
041	MAR	009	038	Jovan mu reče: „Učitelju, videli smo jednog čoveka kako u tvoje ime isteruje zle duhove. Mi smo mu to zabranili, zato što ne ide sa nama.“
041	MAR	009	039	Isus im reče: „Nemojte mu braniti, jer niko ko čini čuda u moje ime neće odmah govoriti loše o meni.
041	MAR	009	040	Jer, ko nije protiv nas, za nas je.
041	MAR	009	041	Ko vas napoji čašom hladne vode zato što pripadate Hristu, zaista vam kažem: taj čovek neće biti lišen svoje nagrade.
041	MAR	009	042	A ko god navede na greh jednoga od [takvih] malih koji veruju u mene, tome bi bilo bolje da veže sebi o vrat teški vodenični kamen i da se baci u more.
041	MAR	009	043	Ako te tvoja ruka navodi na greh, odseci je. Bolje ti je da si obogaljen, te da uđeš u život, nego da sa obe ruke odeš u pakao, u neugasivi oganj.
041	MAR	009	044	Crv njihov tamo ne umire i oganj se ne gasi.
041	MAR	009	045	I ako te tvoja noga navodi na greh, odseci je. Bolje ti je da si hrom, te da uđeš u život, nego da sa obe noge budeš bačen u pakao.
041	MAR	009	046	Crv njihov tamo ne umire i oganj se ne gasi.
041	MAR	009	047	I ako te tvoje oko navodi na greh, iskopaj ga. Bolje ti je da uđeš u Carstvo Božije s jednim okom, nego da sa oba oka budeš bačen u pakao.
041	MAR	009	048	Crv njihov tamo ne umire i oganj se ne gasi.
041	MAR	009	049	Jer će svako [od ovih] biti ognjem posoljen.
041	MAR	009	050	So je dobra; ali ako so izgubi slanost, čime će joj se povratiti slanost? Imajte soli u sebi i mir među sobom.“
041	MAR	010	001	[Isus] ode odande i dođe u oblast Judeje, s druge strane Jordana. Narod je ponovo nagrnuo k njemu, a on ih je, po svom običaju, poučavao.
041	MAR	010	002	Tada mu pristupiše neki fariseji i upitaše ga s namerom da ga iskušaju: „Da li je dopušteno čoveku da se razvede od svoje žene?“
041	MAR	010	003	[Isus] im na to odgovori: „Šta vam je zapovedio Mojsije?“
041	MAR	010	004	Oni rekoše: „Mojsije je dozvolio da čovek napiše potvrdu o razvodu braka i da se razvede [od žene].“
041	MAR	010	005	Isus im odgovori: „[Mojsije] vam je napisao ovu zapovest zbog tvrdoće vašeg srca.
041	MAR	010	006	Međutim, na početku stvaranja [sveta], [Bog] je stvorio muško i žensko.
041	MAR	010	007	’Stoga će čovek ostaviti svoga oca i svoju majku, te se priljubiti uz svoju ženu,
041	MAR	010	008	pa će dvoje biti jedno telo.’ Tako nisu više dvoje, nego jedno telo.
041	MAR	010	009	Dakle, što je Bog sastavio, čovek da ne rastavlja!“
041	MAR	010	010	Kada su se ponovo našli u kući, učenici su ponovo upitali Isusa o ovome.
041	MAR	010	011	On im odgovori: „Svako ko se razvede od svoje žene i oženi drugom, čini preljubu prema svojoj ženi.
041	MAR	010	012	I ako se žena razvede od svoga muža, pa se uda za drugog, takođe čini preljubu.“
041	MAR	010	013	Neki ljudi su donosili Isusu malu decu da stavi svoje ruke na njih, ali su im učenici branili.
041	MAR	010	014	Kada je Isus to video, naljutio se i rekao učenicima: „Pustite decu da dolaze k meni; nemojte ih sprečavati, jer takvima pripada Carstvo Božije!
041	MAR	010	015	Zaista vam kažem, ko ne prihvati Carstvo Božije kao dete, nikako ne može ući u njega!“
041	MAR	010	016	Tada je zagrlio decu i blagosiljao ih, polažući ruke na njih.
041	MAR	010	017	Kada se [Isus] ponovo našao na putu, pritrča jedan čovek, pade pred njim na kolena i upita ga: „Dobri učitelju, šta treba da činim da bih baštinio večni život?“
041	MAR	010	018	Isus mu odgovori: „Zašto me nazivaš dobrim? Niko nije dobar osim samoga Boga.
041	MAR	010	019	Zapovesti poznaješ:’Ne ubij, ne čini preljube, ne kradi, ne svedoči lažno, ne zakidaj, poštuj oca svog i majku svoju.’“
041	MAR	010	020	Čovek mu na to odgovori: „Učitelju, sve sam to izvršavao još od svoje mladosti.“
041	MAR	010	021	Isus ga je pogleda sa mnogo ljubavi i reče mu: „Još ti jedno nedostaje: idi i prodaj sve što imaš, pa razdeli to siromasima i imaćeš blago na nebesima. Onda dođi i sledi me.“
041	MAR	010	022	[Čovek] se snuždi na ove reči i ode žalostan, jer je imao veliki imetak.
041	MAR	010	023	Isus se okrenu i reče svojim učenicima: „Kako li je teško imućnima da uđu u Carstvo Božije!“
041	MAR	010	024	Učenici se zaprepaste na ove njegove reči. No, Isus ponovo reče: „Deco, kako je teško ući u Carstvo Božije!
041	MAR	010	025	Lakše je kamili da prođe kroz iglene uši, nego bogatašu da uđe u Carstvo Božije.“
041	MAR	010	026	[Učenici] su, sada već potpuno zbunjeni, pitali jedan drugoga: „Pa ko se onda može spasti?“
041	MAR	010	027	Isus ih pogleda i reče: „Za ljude je to nemoguće, ali ne za Boga; za Boga je sve moguće.“
041	MAR	010	028	Tada mu Petar reče: „Evo, mi smo sve ostavili i krenuli za tobom.“
041	MAR	010	029	Isus odgovori: „Zaista vam kažem, nema toga ko je ostavio kuću, ili braću, ili sestre, ili majku, ili oca, ili decu, ili njive radi mene i Radosne vesti,
041	MAR	010	030	koji neće stostruko primiti. Taj će sada, u ovo vreme, s progonstvima primiti: kuće, braću, sestre, majku, decu, i njive, a u vremenu koje dolazi [primiće] večni život.
041	MAR	010	031	Ali će mnogi prvi biti poslednji, i poslednji – prvi.“
041	MAR	010	032	Isus i njegovi učenici su se, potom, uspinjali putem za Jerusalim. Dok je Isus išao ispred njih, učenici su bili zbunjeni, a oni koji su išli za njima bili su uplašeni. Onda [Isus] ponovo povede Dvanaestoricu na stranu i poče da im govori o onome što treba da mu se dogodi:
041	MAR	010	033	„Evo, penjemo se prema Jerusalimu i Sin Čovečiji će biti predan vodećim sveštenicima i znalcima Svetog pisma, i oni će ga osuditi na smrt i izručiti ga neznabošcima,
041	MAR	010	034	koji će mu se narugati, ispljuvati ga, išibati i zatim ga pogubiti, ali će on trećeg dana vaskrsnuti.“
041	MAR	010	035	Tada su Jakov i Jovan, sinovi Zavedejevi, pristupili Isusu rekavši mu: „Učitelju, hteli bismo da učiniš nešto za nas što te zamolimo.“
041	MAR	010	036	„Šta želite da učinim za vas?“– upita ih [Isus].
041	MAR	010	037	Oni mu rekoše: „Postavi nas da sedimo jedan zdesna, a drugi sleva, [kada budeš bio] u svojoj [nebeskoj] slavi.“
041	MAR	010	038	Isus im odgovori: „Ne znate šta tražite. Možete li piti čašu koju ću ja ispiti? Možete li primiti krštenje kojim ću se ja krstiti?“
041	MAR	010	039	„Možemo!“– odgovoriše mu oni. Isus im uzvrati: „Čašu koju ću ja ispiti, ispićete i vi; krštenje koje ću ja primiti, primićete i vi.
041	MAR	010	040	Ali, ko će sedeti meni zdesna i sleva, to ja nisam ovlašten da dam. To je za one kojima je to [Bog] namenio.“
041	MAR	010	041	Kada su to čula ostala desetorica, razljutiše se na Jakova i Jovana.
041	MAR	010	042	Isus ih onda sve dozva i reče im: „Vi znate da oni koji važe za vladare, gospodare narodima i da ih njihovi velikaši drže pod vlašću.
041	MAR	010	043	Ali među vama nije tako! Nego, ko hoće među vama da bude velik, neka vam bude sluga,
041	MAR	010	044	i ko hoće da bude prvi među vama, neka svima bude sluga.
041	MAR	010	045	Jer, Sin Čovečiji nije došao da mu služe, nego da služi i da svoj život da kao otkupninu za mnoge.“
041	MAR	010	046	Došli su u Jerihon. Kad su Isus i njegovi učenici izlazili iz Jerihona, pratilo ih je veliko mnoštvo. Tu kraj puta je sedeo i prosio jedan slepi čovek po imenu Vartimej, sin nekog Timeja.
041	MAR	010	047	Kad je čuo da prolazi Isus iz Nazareta, počeo je da viče: „Isuse, Sine Davidov, smiluj mi se!“
041	MAR	010	048	Mnogi su ga opominjali da prestane, ali je on još glasnije zapomagao: „Sine Davidov, smiluj mi se!“
041	MAR	010	049	Isus se zaustavi i reče: „Pozovite ga [ovamo]!“Pozvali su slepog čoveka bodreći ga: „Hrabro, ustani! On te zove!“
041	MAR	010	050	On zbaci ogrtač sa sebe pa skoči na noge i stupi pred Isusa.
041	MAR	010	051	Isus ga upita: „Šta hoćeš da ti učinim?“Slepi čovek odgovori: „Učitelju, hoću da progledam.“
041	MAR	010	052	„Idi! – reče mu Isus. Tvoja vera te je iscelila.“Čovek je istog časa progledao i krenuo putem za Isusom.
041	MAR	011	001	A kada su se približili Jerusalimu, kod Vitfage i Vitanije prema Maslinskoj gori, [Isus] posla dvojicu svojih učenika.
041	MAR	011	002	Rekao im je: „Idite u selo koje je pred vama. Čim uđete u njega, naći ćete privezano magare koje još niko nije jahao. Odvežite ga i dovedite.
041	MAR	011	003	A ako vam ko što kaže:’Zašto to radite?’, vi mu recite:’Gospodu je potrebno. Odmah će ga vratiti.’“
041	MAR	011	004	Oni odu i nađu magare privezano kod vrata napolju na ulici, i odvežu ga.
041	MAR	011	005	Neki ljudi koji su tu stajali upitali su ih: „Zašto odvezujete magare?“
041	MAR	011	006	Oni su im odgovorili onako kako im je Isus rekao, pa su ih ovi pustili.
041	MAR	011	007	Zatim su doveli Isusu magare. Prebacili su svoje ogrtače preko životinje, pa je [Isus] seo na nju.
041	MAR	011	008	Mnogi su prostirali svoje ogrtače po putu, a drugi zeleno granje koje su nasekli po poljima.
041	MAR	011	009	Ljudi koji su išli ispred [Isusa] uzvikivali su: „Osana! Blagosloven onaj koji dolazi u ime Gospodnje!
041	MAR	011	010	Blagosloveno bilo nastupajuće carstvo našega oca Davida! Osana na visini!“
041	MAR	011	011	Po ulasku u Jerusalim, [Isus] je došao u hram i tamo sve razgledao. Kako je bilo već dosta kasno, otišao je sa Dvanaestoricom do Vitanije.
041	MAR	011	012	Sledećeg dana, kada su odlazili iz Vitanije, [Isus] je ogladneo.
041	MAR	011	013	Izdaleka je spazio jednu lisnatu smokvu, pa je došao do nje ne bi li pronašao neki plod na njoj. Ali kada je prišao, nije našao ništa osim lišća, jer još nije bilo vreme kada smokve rađaju.
041	MAR	011	014	Isus reče smokvi: „Neka niko više ne jede od tvoga ploda za sva vremena!“Njegovi učenici su to slušali.
041	MAR	011	015	Došli su u Jerusalim. A [Isus] uđe u hram i poče da isteruje one koji su prodavali i kupovali u hramu. Isprevrtao je stolove menjačima novca i tezge prodavcima golubova.
041	MAR	011	016	Nikome nije dopuštao da pronese nešto kroz hram.
041	MAR	011	017	Učio ih je: „Nije li napisano:’Moj Dom će se zvati „Dom za molitvu svim narodima“’? A vi ste od njega napravili razbojničku pećinu!“
041	MAR	011	018	Kad su vodeći sveštenici i znalci Svetog pisma čuli za to, gledali su kako da ubiju Isusa. Naime, bojali su ga se, jer je narod bio zadivljen njegovim učenjem.
041	MAR	011	019	Uveče su [Isus i njegovi učenici] izašli iz grada.
041	MAR	011	020	Kad su sledećeg jutra prolazili pored one smokve, opazili su da se ona iz korena sasušila.
041	MAR	011	021	Petar se tada prisetio i rekao: „Vidi, učitelju, osušila se ona smokva koju si prokleo.“
041	MAR	011	022	Isus im odgovori: „Pouzdajte se u Boga!
041	MAR	011	023	Zaista vam kažem, ko god kaže ovoj gori:’Digni se i baci se u more!’ i ne posumnja u srcu, nego veruje da će se to što je rekao zaista dogoditi – tako će i biti.
041	MAR	011	024	Zbog toga vam kažem: sve što u molitvi zatražite, verujte da ste primili, i dobićete.
041	MAR	011	025	A kad stojite i molite se, praštajte ako šta imate protiv koga, da bi i Otac vaš koji je na nebesima oprostio vama vaše prestupe.
041	MAR	011	026	Ako vi ne opraštate drugima, ni Otac vaš nebeski neće oprostiti vama vaše prestupe.“
041	MAR	011	027	Ponovo su došli u Jerusalim. Dok je hodao hramom, priđoše mu vodeći sveštenici, znalci Svetog pisma i starešine,
041	MAR	011	028	pa ga upitaše: „U čije ime činiš ovo? Ko te je ovlastio da činiš ovakve stvari?“
041	MAR	011	029	Isus im odgovori: „Postaviću i ja vama jedno pitanje i ako mi odgovorite, odgovoriću i ja vama odakle mi vlast da činim ova dela.
041	MAR	011	030	Odakle je Jovan dobio pravo da krštava? S neba ili od ljudi? Odgovorite mi!“
041	MAR	011	031	Oni su umovali među sobom i govorili: „Ako kažemo’od Boga’, reći će nam:’Zašto mu onda niste verovali?’
041	MAR	011	032	A šta ako kažemo da je od čoveka?“Ipak, bojali su se naroda, jer su svi bili ubeđeni da je Jovan zaista bio prorok.
041	MAR	011	033	Oni odgovoriše Isusu: „Ne znamo.“Isus im odgovori: „Ni ja vama neću reći u čije ime činim ovo.“
041	MAR	012	001	Isus poče da im govori u pričama: „Bio neki čovek koji je posadio vinograd, ogradio ga ogradom, iskopao u njemu jamu za muljanje grožđa, i sagradio kulu. Onda je vinograd iznajmio vinogradarima i otputovao.
041	MAR	012	002	U vreme berbe je poslao jednog slugu vinogradarima da uzme od njih deo vinogradskog roda.
041	MAR	012	003	No, vinogradari uhvate slugu, pretuku ga i praznih ruku ga vrate.
041	MAR	012	004	Vlasnik pošalje vinogradarima drugog slugu, ali oni ovome razbiju glavu i narugaju mu se.
041	MAR	012	005	Vlasnik posla i trećeg slugu, ali ovoga ubiše. Tako bi i sa mnogim drugima: jedne pretukoše, a druge pobiše.
041	MAR	012	006	Vlasnik je imao još i voljenog sina. Na kraju je poslao i njega govoreći:’Mog sina će poštovati.’
041	MAR	012	007	Ali vinogradari rekoše jedan drugome:’Ovo je naslednik. Hajde da ga ubijemo, pa će nasledstvo biti naše!’
041	MAR	012	008	Vinogradari ga uhvate i ubiju, i mrtvog ga izbace izvan vinograda.
041	MAR	012	009	Šta će preduzeti vlasnik vinograda? Doći će i pogubiti te vinogradare, a vinograd će dati drugima.
041	MAR	012	010	Zar ne čitate u Pismu:’Kamen što su zidari odbacili, postade kamen ugaoni;
041	MAR	012	011	od Gospoda ovo beše i to je divno u našim očima’?“
041	MAR	012	012	Oni su onda gledali da ga uhvate, ali su se bojali naroda, jer su znali da je [Isus] ispričao priču zbog njih. Stoga su ga ostavili i otišli.
041	MAR	012	013	Zatim su ovi poslali Isusu neke od fariseja i irodovce da ga uhvate u reči.
041	MAR	012	014	Došli su i rekli mu: „Učitelju, znamo da govoriš istinu i da po istini učiš o putu Božijem, da nikome ne ugađaš, jer ne praviš razlike među ljudima, nego po istini učiš Božijem putu. Da li je dopušteno davati porez caru ili ne? Treba li da dajemo ili ne?“
041	MAR	012	015	Ali [Isus] je prozreo njihovu dvoličnost, pa im je rekao: „Zašto me iskušavate? Donesite mi jedan srebrnjak da ga pogledam.“
041	MAR	012	016	Oni donesoše. Isus ih upita: „Čiji je ovo lik i natpis?“Oni odgovore: „Carev.“
041	MAR	012	017	Isus im reče: „Onda dajte caru carevo, a Bogu Božije.“I divili su mu se.
041	MAR	012	018	Tada su sadukeji, koji govore da nema vaskrsenja, pristupili Isusu sa pitanjem:
041	MAR	012	019	„Učitelju, Mojsije nam je napisao:’Ako neki čovek umre i iza sebe ostavi ženu, a nema dece, onda neka se njegov brat oženi udovicom i podigne potomstvo svome bratu.’
041	MAR	012	020	Bilo tako sedmoro braće. Prvi se oženi, ali umre ne ostavivši za sobom potomstva.
041	MAR	012	021	Onda drugi brat oženi udovicu, ali i on umre ne ostavivši potomstva za sobom. Isto je bilo i sa trećim bratom.
041	MAR	012	022	Uglavnom, nijedan od ove sedmorice nije ostavio potomstvo za sobom. Na kraju umre i žena.
041	MAR	012	023	Kad prilikom vaskrsenja budu vaskrsli, kome će pripasti žena, budući da su sedmorica bila njome oženjena?“
041	MAR	012	024	Isus im reče: „Niste li u zabludi, zbog toga što ne poznajete ni Pismo ni silu Božiju?
041	MAR	012	025	Jer, kad mrtvi budu vaskrsli, neće se ni ženiti ni udavati, nego će biti kao anđeli na nebesima.
041	MAR	012	026	A što se tiče vaskrsenja mrtvih, zar niste čitali u Mojsijevoj knjizi, gde se govori o grmu [koji ne sagoreva]? Tu je Bog rekao Mojsiju:’Ja sam Bog Avrahamov, Bog Isakov i Bog Jakovljev.’
041	MAR	012	027	On nije Bog mrtvih, nego živih. Vi se grdno varate!“
041	MAR	012	028	Tada je prišao jedan od znalaca Svetoga pisma koji je slušao kako raspravljaju. Videvši da im je Isus dobro odgovorio, upitao ga je: „Koja Božija zapovest je važnija od svih [drugih]?“
041	MAR	012	029	Isus mu odgovori: „Najvažnija je:’Čuj, Izrailju! Gospod, Bog naš, jedini je Gospod.
041	MAR	012	030	Zato, voli Gospoda, Boga svoga, svim srcem svojim, svom dušom svojom, svim umom svojim i svom snagom svojom.’
041	MAR	012	031	A druga zapovest je:’Voli bližnjega svoga kao samoga sebe.’ Nijedna druga zapovest nije važnija od ovih dveju.“
041	MAR	012	032	Reče mu znalac Svetog pisma: „Tako je, učitelju. Istina je to što si rekao da je on jedini [Bog] i da osim njega nema drugog [Boga],
041	MAR	012	033	te da [Boga] treba voleti svim svojim srcem, svim svojim razumom i svom svojom snagom, kao i da treba voleti bližnjega svoga kao samoga sebe. To je važnije od svih žrtava svespalnica i [drugih] žrtava.“
041	MAR	012	034	Isus je video da je čovek razumno odgovorio, pa mu je rekao: „Nisi daleko od Carstva Božijeg.“Posle ovoga se niko više nije usuđivao da ga zapita štogod.
041	MAR	012	035	Kad je jednom prilikom Isus poučavao u hramu, zapitao je prisutne: „Kako to da znalci Svetog pisma govore da će Hristos biti Davidov Sin?
041	MAR	012	036	Naime, sam David je, posredstvom Svetoga Duha, rekao:’Reče Gospod Gospodu mome: „Sedi meni s moje desne strane, dok dušmane ne položim tvoje, za tvoje noge podnožje da budu.“’
041	MAR	012	037	Ako ga sam David naziva Gospodom, kako onda može da bude njegov sin?“Mnogi narod ga je rado slušao.
041	MAR	012	038	Izlažući svoje učenje, rekao je: „Čuvajte se znalaca Svetog pisma. Oni vole da idu u dugačkim odorama, i da ih narod sa uvažavanjem pozdravlja po trgovima.
041	MAR	012	039	Biraju prva sedišta u sinagogama i pročelja na gozbama.
041	MAR	012	040	Oni osiromašuju udovičke kuće, i to pod izgovorom dugih molitava. Zato će biti strože osuđeni.“
041	MAR	012	041	Isus je seo u hramu kod kovčega za priloge i posmatrao narod kako ubacuje novac u hramsku blagajnu. Mnogi bogati ljudi su stavljali mnogo novca.
041	MAR	012	042	Onda dođe jedna siromašna udovica i ubaci dva mala bakarna novčića, što je oko jedan dinar.
041	MAR	012	043	Isus pozva svoje učenike i reče im: „Zaista vam kažem da je ova siromašna udovica stavila u kovčeg više od svih drugih,
041	MAR	012	044	jer su svi dali priloge od svog izobilja, a ona je od svoje neimaštine stavila sve što je imala, sav svoj imetak.“
041	MAR	013	001	Dok je [Isus] izlazio iz hrama, reče mu jedan od njegovih učenika: „Učitelju, pogledaj ovo divno kamenje! Kako su predivne ove građevine!“
041	MAR	013	002	Isus mu odgovori: „Vidiš li ove velike građevine? Neće ovde ostati ni kamen na kamenu, koji se neće porušiti.“
041	MAR	013	003	Kada je Isus sedeo na Maslinskoj gori, nasuprot hramu, upitaju ga nasamo Petar, Jakov, Jovan i Andrija:
041	MAR	013	004	„Reci nam, kada će se ovo dogoditi i šta će biti znak da je došao kraj svemu ovome?“
041	MAR	013	005	Isus poče da im govori: „Pazite da vas ko ne zavede!
041	MAR	013	006	Mnogi će doći u moje ime govoreći:’Ja sam taj!’ te će mnoge zavesti.
041	MAR	013	007	A kada čujete da se vode ratovi i da se šire glasine o predstojećim ratovima, ne plašite se, jer sve to mora da se dogodi, ali to još nije kraj.
041	MAR	013	008	Podići će se narod na narod i carstvo na carstvo; biće zemljotresa po raznim mestima i gladi. Ovo je tek početak nevolja.
041	MAR	013	009	Ali vi pazite: predavaće vas sudovima i tući po sinagogama. Izvodiće vas pred namesnike i careve radi mene, da svedočite.
041	MAR	013	010	Prvo treba da se Radosna vest objavi svim narodima.
041	MAR	013	011	A kad vas odvedu i predaju na sud, nemojte se unapred brinuti šta ćete reći, nego govorite ono što će vam se tog časa dati, jer nećete vi govoriti nego Sveti Duh [kroz vas].
041	MAR	013	012	Brat će brata predati da se pogubi i otac svoje dete, ustaće deca na svoje roditelje i ubijaće ih.
041	MAR	013	013	Svi će vas mrzeti radi mog imena, ali ko istraje do kraja, biće spasen.
041	MAR	013	014	A kad vidite da’strašno bogohulstvo’ stoji gde ne treba – ko čita neka razume! – tada stanovnici Judeje neka beže u brda.
041	MAR	013	015	Ko se nađe na krovu neka ne silazi i ne ulazi u kuću da uzme što iz kuće,
041	MAR	013	016	i ko se nađe u polju neka se ne vraća da uzme svoj ogrtač.
041	MAR	013	017	Jao trudnicama i dojiljama u te dane!
041	MAR	013	018	Molite se da se to ne dogodi u zimu,
041	MAR	013	019	jer će u te dane nastati takva nevolja kakve nije bilo od početka stvorenja, koje je Bog stvorio, pa do danas, niti će je više biti.
041	MAR	013	020	I da Gospod nije odlučio da skrati broj tih dana, niko se ne bi spasao; ali zbog izabranih, onih koje je izabrao, on će skratiti broj tih dana.
041	MAR	013	021	Ako vam tada neko kaže:’Evo, Hristos je ovde!’ ili’Eno ga tamo!’, ne verujte!
041	MAR	013	022	Jer će se pojaviti lažni Hristosi i lažni proroci i učiniće znakove i čuda, da zavedu, ako je moguće, i izabrane.
041	MAR	013	023	Ali vi pazite; sve sam vam unapred kazao.
041	MAR	013	024	Ali u te dane posle te nevolje:’sunce će potamneti, a mesec neće više svetleti;
041	MAR	013	025	zvezde će sa neba padati, i sile se nebeske uzdrmati.’
041	MAR	013	026	Tada će ugledati Sina Čovečijeg kako dolazi na oblacima sa velikom silom i slavom.
041	MAR	013	027	On će onda poslati anđele i sabraće izabrane sa četiri strane sveta, sa kraja zemlje do nakraj neba.
041	MAR	013	028	Poučite se na primeru smokve. Kada njena grana omekša i lišće potera, tada znate da je leto na pragu.
041	MAR	013	029	Tako i vi, kad vidite da se to dešava, znajte da je [on] blizu, pred vratima.
041	MAR	013	030	Zaista vam kažem da ovaj naraštaj neće proći dok se sve ovo ne dogodi.
041	MAR	013	031	Nebo i zemlja će proći, ali moje reči neće proći.
041	MAR	013	032	A koji je to dan i čas, to niko ne zna, ni anđeli na nebu, pa ni sam Sin, već samo Otac.
041	MAR	013	033	Pazite i bdite, jer ne znate kada je to vreme.
041	MAR	013	034	To je kao kada neki čovek krene na put, a kuću preda na upravu slugama. Zatim svakome odredi njegovo zaduženje, a vrataru zapovedi da čuva stražu.
041	MAR	013	035	Bdite, stoga, jer ne znate kada Gospodar kuće dolazi: da li uveče ili u ponoć; da li kad prvi petlovi zakukuriču ili ujutro,
041	MAR	013	036	da vas, ako iznenada dođe, ne zatekne da spavate.
041	MAR	013	037	A što vama govorim, svima govorim: bdite!“
041	MAR	014	001	Bilo je još dva dana do [praznika] Pashe i Beskvasnih hlebova. Vodeći sveštenici i znalci Svetog pisma gledali su kako da Isusa na prevaru uhvate i ubiju.
041	MAR	014	002	Ali rekoše: „Samo da ne bude na praznik, da se narod ne bi pobunio.“
041	MAR	014	003	Kad je boravio u Vitaniji i sedeo za stolom u kući Simona gubavca, dođe neka žena s posudom od alabastra sa skupocenim mirisnim uljem od pravog narda. Razbila je posudu i izlila ulje na Isusovu glavu.
041	MAR	014	004	Neki od učenika su negodovali, govoreći među sobom: „Zašto se ovo mirisno ulje tako nemilice rasipa?
041	MAR	014	005	To ulje je moglo da se proda za više od tri stotine srebrnjaka i da se da siromasima.“Zato su je prekorili.
041	MAR	014	006	Ali Isus reče: „Ostavite je! Zašto joj stvarate neprijatnosti? Ona mi je učinila dobro delo.
041	MAR	014	007	Jer siromahe ćete uvek imati sa sobom, te im možete iskazivati dobra dela kad god hoćete, a mene nećete imati uvek.
041	MAR	014	008	Ona je učinila što je mogla; izlivši mirisno ulje na mene, unapred je pripremila moje telo za pogreb.
041	MAR	014	009	Zaista vam kažem, gde god se širom sveta bude propovedala Radosna vest, reći će se i ovo što je ona učinila, za sećanje na nju.“
041	MAR	014	010	Juda Iskariot, jedan od Dvanaestorice, ode vodećim sveštenicima da im izda Isusa.
041	MAR	014	011	Oni su se obradovali kada su to čuli, pa su mu obećali da će mu dati novac. Juda je od tada tražio zgodnu priliku da izda Isusa.
041	MAR	014	012	A na prvi dan praznika Beskvasnih hlebova, kada se klalo pashalno jagnje, učenici rekoše Isusu: „Gde želiš da odemo, da ti pripremimo i da jedeš pashalnu večeru?“
041	MAR	014	013	Isus posla dva svoja učenika i reče im: „Idite u grad. Tamo će vas sresti čovek koji nosi krčag s vodom. Vi pođite za njim,
041	MAR	014	014	pa u koju kuću uđe, vi recite vlasniku kuće:’Učitelj pita: „Gde je gostinska soba u kojoj ću sa svojim učenicima jesti pashalnu večeru?“’
041	MAR	014	015	On će vam pokazati veliku sobu na spratu, opremljenu i uređenu. Tamo nam pripremite [večeru].“
041	MAR	014	016	Učenici krenu i dođu u grad. Tamo su našli sve onako kako im je Isus rekao, te pripreme za Pashu.
041	MAR	014	017	Uveče je Isus došao sa Dvanaestoricom.
041	MAR	014	018	Dok su večerali, Isus reče: „Zaista vam kažem da će me izdati jedan od vas koji jedete sa mnom.“
041	MAR	014	019	Oni počeše da se žaloste i da ga pitaju: „Da nisam ja taj?“
041	MAR	014	020	A [Isus] im odgovori: „To je jedan od Dvanaestorice, koji umače sa mnom hleb u zdelu.
041	MAR	014	021	Doduše, Sin Čovečiji odlazi [u smrt] kao što je u Svetom pismu napisano za njega, ali teško onom čoveku koji ga izdaje! Tom čoveku bi bilo bolje da se nije ni rodio.“
041	MAR	014	022	Dok su jeli, [Isus] uze hleb, izreče blagoslov, razlomi ga i dade im. Rekao je: „Uzmite, ovo je moje telo.“
041	MAR	014	023	Zatim je uzeo čašu, zahvalio [Bogu], pružio im je, pa su svi pili iz nje.
041	MAR	014	024	Rekao im je: „Ovo je krv moja, krv saveza, koja se proliva za mnoge.
041	MAR	014	025	Zaista vam kažem: neću više piti vina od roda loze, do onoga dana kada ću piti novo [vino] u Carstvu Božijem.“
041	MAR	014	026	Zatim su otpevali hvalospeve i zaputili se ka Maslinskoj gori.
041	MAR	014	027	Isus im reče: „Svi ćete se vi okrenuti od mene, jer je napisano:’Udariću pastira, i ovce će se razbežati.’
041	MAR	014	028	Ali kada vaskrsnem, otići ću pre vas u Galileju.“
041	MAR	014	029	Petar mu reče: „Ako se i svi okrenu od tebe, ja neću.“
041	MAR	014	030	A Isus mu reče: „Zaista ti kažem da ćeš me se ti tri puta odreći danas, još ove noći, i to pre no što se petao dva puta oglasi.“
041	MAR	014	031	No Petar je još upornije tvrdio: „Neću te se odreći, čak i ako treba da umrem sa tobom!“Tako su rekli i svi učenici.
041	MAR	014	032	Došli su na mesto koje se zove Getsimanija. [Isus] reče svojim učenicima: „Sedite ovde dok se pomolim.“
041	MAR	014	033	Sa sobom je poveo Petra, Jakova i Jovana i tada su ga obuzeli duboki nemir i teskoba.
041	MAR	014	034	Tada im reče: „Duša mi je nasmrt tužna. Ostanite ovde i bdite.“
041	MAR	014	035	Onda je otišao malo dalje, pa je pao na zemlju i molio se da ga, ako je moguće, mimoiđe čas [stradanja].
041	MAR	014	036	Govorio je: „Ava, Oče, tebi je sve moguće. Ukloni ovu čašu [stradanja] od mene! Ali neka ne bude kako ja hoću, nego kako ti hoćeš.“
041	MAR	014	037	Kada se vratio k učenicima, našao ih je kako spavaju. Zato je rekao Petru: „Simone, spavaš? Zar nisi ni jedan sat mogao da probdiš?
041	MAR	014	038	Bdite i molite se da ne padnete u iskušenje; duh je, naime, voljan, ali je telo slabo.“
041	MAR	014	039	Zatim je ponovo otišao i pomolio se istim rečima.
041	MAR	014	040	Kad se vratio, ponovo ih je zatekao kako spavaju, jer su im se oči sklapale. Nisu znali šta da mu odgovore.
041	MAR	014	041	Kad je [Isus] došao treći put, rekao im je: „Stalno spavate i počivate. Dosta! Došao je čas! Evo, Sin Čovečiji će biti predat u ruke grešnicima.
041	MAR	014	042	Ustanite! Hajdemo! Evo, približio se moj izdajnik.“
041	MAR	014	043	Dok je [Isus] još govorio, dođe Juda, jedan od Dvanaestorice, i sa njim rulja sa mačevima i toljagama. Njih su poslali vodeći sveštenici, znalci Svetog pisma i starešine.
041	MAR	014	044	[Isusov] izdajnik im je dao znak: „Koga poljubim, taj je. Uhvatite ga i odvedite pod stražom!“
041	MAR	014	045	On odmah priđe i reče: „Učitelju!“I poljubi ga.
041	MAR	014	046	Tada navališe na Isusa i uhvatiše ga.
041	MAR	014	047	Jedan od Isusovih učenika, koji je tu stajao, potegao je mač, udario Prvosveštenikovog slugu i odsekao mu uho.
041	MAR	014	048	Isus im reče: „Zar sam ja odmetnik, pa ste sa mačevima i toljagama izašli da me uhvatite?
041	MAR	014	049	Svaki dan sam provodio sa vama u hramu i poučavao, i niste me uhvatili. Ali tako treba da se ispune [reči] Pisma.“
041	MAR	014	050	Tada su ga svi učenici ostavili i pobegli.
041	MAR	014	051	Tu je bio i neki mladić, Isusov sledbenik, koji je bio ogrnut samo platnom.
041	MAR	014	052	Njega su uhvatili, ali je on ostavio platno i pobegao go.
041	MAR	014	053	Isusa su odveli Prvosvešteniku, a tamo su se okupili i svi vodeći sveštenici, starešine i znalci Svetog pisma.
041	MAR	014	054	Petar ga je pratio izdaleka do Prvosveštenikovog dvora, gde je seo sa stražarima i grejao se kod vatre.
041	MAR	014	055	Tada su vodeći sveštenici i celo Veliko veće tražili dokaz protiv Isusa da bi ga pogubili, ali nisu našli ništa.
041	MAR	014	056	Naime, mnogi su lažno svedočili protiv njega, ali se svedočenja nisu podudarala.
041	MAR	014	057	Onda su ustali neki i lažno svedočili protiv Isusa, govoreći:
041	MAR	014	058	„Čuli smo da je on rekao:’Srušiću ovaj hram sagrađen ljudskom rukom i za tri dana podići drugi koji neće biti sagrađen ljudskom rukom.’“
041	MAR	014	059	Ali ni ovde se njihova svedočenja nisu podudarala.
041	MAR	014	060	Tada je Prvosveštenik ustao pred svima i upitao Isusa: „Zar ništa ne odgovaraš na to što ovi svedoče protiv tebe?“
041	MAR	014	061	Ali [Isus] je ćutao i nije ništa odgovorio. Prvosveštenik ga ponovo upita: „Jesi li ti Hristos, Sin [Boga] blagoslovenoga?“
041	MAR	014	062	„Jesam – odgovori Isus. A vi ćete videti Sina Čovečijeg kako sedi s desne strane Svesilnoga i dolazi na oblacima nebeskim.“
041	MAR	014	063	Na to Prvosveštenik razdera svoju odeću i reče: „Zar su nam potrebni drugi svedoci?
041	MAR	014	064	Čuli ste bogohuljenje! Kako vam se to čini?“Svi su presudili da je zaslužio smrt.
041	MAR	014	065	Tada su neki počeli da pljuju na njega i da mu pokrivaju lice, da ga udaraju pesnicama i govore mu: „Proreci!“Stražari su ga takođe šamarali.
041	MAR	014	066	Dok je Petar bio u dvorištu, došla je jedna od Prvosveštenikovih sluškinja.
041	MAR	014	067	Kada je spazila Petra kako se greje, pogledala ga je i rekla: „I ti si bio sa Isusom iz Nazareta!“
041	MAR	014	068	No, on to poreče: „Niti znam, niti razumem o čemu govoriš!“Rekavši to izađe u predvorje. Uto se oglasi petao.
041	MAR	014	069	Međutim, sluškinja je i tamo opazila Petra, pa je opet počela da govori onima što su tu stajali: „I ovaj je jedan od njih!“
041	MAR	014	070	Ali Petar je i dalje to poricao. Malo kasnije su mu i drugi rekli: „Zaista, i ti si jedan od njih, jer si Galilejac!“
041	MAR	014	071	Petar stade da se proklinje i zaklinje: „Ne poznajem tog čoveka o kome govorite!“
041	MAR	014	072	Uto se oglasi petao po drugi put. Petar se tada setio Isusovih reči: „Pre nego što se petao dva puta oglasi, triput ćeš me se odreći.“I on stade da plače.
041	MAR	015	001	A čim je svanulo, donesoše odluku vodeći sveštenici sa starešinama, znalcima Svetog pisma i celim Velikim većem. Svezali su Isusa i izručili ga Pilatu.
041	MAR	015	002	Pilat ga upita: „Jesi li ti Car judejski?“Isus mu odgovori: „Ti to kažeš.“
041	MAR	015	003	Vodeći sveštenici optuživali su ga za mnoge stvari.
041	MAR	015	004	Pilat ponovo zapita Isusa: „Zar nemaš ništa da odgovoriš? Gledaj za šta te sve optužuju!“
041	MAR	015	005	Isus nije ništa odgovorio, tako da se Pilat čudio.
041	MAR	015	006	[Pilat] je za svaki praznik oslobađao jednog zatvorenika koga je narod tražio.
041	MAR	015	007	U okovima je tada bio neki Varava, zajedno sa pobunjenicima koji su u buni počinili ubistvo.
041	MAR	015	008	Narod je došao i tražio od Pilata da im učini ono što je običavao da čini.
041	MAR	015	009	On ih je upitao: „Hoćete li da vam oslobodim Cara judejskog?“
041	MAR	015	010	Znao je, naime, da su mu vodeći sveštenici predali Isusa iz zavisti.
041	MAR	015	011	Međutim, vodeći sveštenici podgovoriše narod da traže da im radije oslobodi Varavu.
041	MAR	015	012	Pilat ih je ponovo upitao: „Šta da učinim sa onim koga nazivate Carem judejskim?“
041	MAR	015	013	A oni povikaše: „Razapni ga!“
041	MAR	015	014	Međutim, Pilat im reče: „A kakvo je zlo učinio?“No oni su još glasnije povikali: „Razapni ga!“
041	MAR	015	015	Želeći da udovolji narodu, Pilat je oslobodio Varavu, a Isusa je predao da ga izbičuju i da ga razapnu na krst.
041	MAR	015	016	Vojnici su ga, potom, odveli u unutrašnje dvorište palate, to jest u pretorijum, i okupili celu četu.
041	MAR	015	017	Zaogrnuli su Isusa skerletnim ogrtačem, opleli trnov venac i stavili mu [na glavu].
041	MAR	015	018	Onda su počeli da ga pozdravljaju: „Zdravo, Care judejski!“
041	MAR	015	019	Udarali su ga trskom po glavi, pljuvali ga i klanjali mu se prigibajući kolena.
041	MAR	015	020	Kada su mu se narugali, skinuli su sa njega skerletni ogrtač, obukli mu njegovu odeću, i odveli ga da ga razapnu.
041	MAR	015	021	Neki čovek po imenu Simon iz Kirine, otac Aleksandrov i Rufov, prolazio je tuda vraćajući se sa polja. Njega su naterali da mu ponese krst.
041	MAR	015	022	Isusa su odveli na mesto koje se zove Golgota, što u prevodu znači „Mesto lobanje“.
041	MAR	015	023	Nudili su mu vino pomešano sa smirnom, ali je on to odbio.
041	MAR	015	024	Zatim su ga razapeli, a njegovu odeću su podelili među sobom bacajući kocku za nju, da se vidi ko će šta uzeti.
041	MAR	015	025	Bilo je devet sati ujutro kada su ga razapeli.
041	MAR	015	026	Tu je bio i natpis na kojem je pisala njegova krivica: „Car judejski“.
041	MAR	015	027	Sa njim su razapeli i dva odmetnika, jednog s njegove desne strane, a drugog s leve strane.
041	MAR	015	028	Time se ispunilo ono što je zapisano u Svetom pismu: „U zločince ga ubrojiše.“
041	MAR	015	029	Prolaznici su ga vređali i klimali svojim glavama, govoreći: „Ua, ti što rušiš hram i za tri dana ga podižeš,
041	MAR	015	030	spasi samoga sebe, pa siđi s krsta!“
041	MAR	015	031	Slično su mu se rugali i vodeći sveštenici sa znalcima Svetog pisma. Govorili su među sobom: „Druge je spasao, a ne može da spase samog sebe!
041	MAR	015	032	Hristos, izrailjski Car! Neka siđe sad s krsta, da vidimo i poverujemo!“Tako su ga vređali i oni koji su bili razapeti sa njim.
041	MAR	015	033	U podne nasta tama po svoj zemlji, sve do tri sata.
041	MAR	015	034	Oko tri sata popodne, Isus vrlo glasno povika: „Eloi, Eloi, lema savahtani?!“, što u prevodu znači: „Bože moj, Bože moj, zašto si me ostavio?!“
041	MAR	015	035	A neki koji su tu stajali, čuli su ovo, pa su rekli: „Vidi, doziva Iliju!“
041	MAR	015	036	Jedan čovek je otrčao i natopio sunđer kiselim vinom, pa ga je natakao na trsku i nudio Isusu da pije, govoreći: „Čekajte da vidimo hoće li doći Ilija da ga skine [sa krsta]!“
041	MAR	015	037	A Isus vrlo glasno povika i izdahnu.
041	MAR	015	038	Hramska zavesa se rascepi na dvoje od gore do dole.
041	MAR	015	039	A [rimski] kapetan koji je stajao nasuprot njega, videvši kako je [Isus] izdahnuo, reče: „Ovaj čovek je zaista bio Božiji Sin!“
041	MAR	015	040	Tu su bile i neke žene koje su posmatrale izdaleka. Među njima su bile Marija Magdalena i Marija, majka Jakova Mlađeg i Josije, i Saloma.
041	MAR	015	041	One su ga pratile i brinule se o njemu dok je bio u Galileji. Tu su bile i mnoge druge žene koje su s njim došle u Jerusalim.
041	MAR	015	042	Došlo je veče. Pošto je bio dan Pripreme, to jest, dan uoči subote,
041	MAR	015	043	Josif iz Arimateje, ugledni član [Velikog] veća, koji je očekivao Carstvo Božije, odvaži se, dođe pred Pilata i zatraži od njega Isusovo telo.
041	MAR	015	044	Pilatu je bilo čudno da je [Isus] već umro, pa je pozvao kapetana i upitao ga koliko dugo je Isus mrtav.
041	MAR	015	045	Kada ga je kapetan upoznao sa stanjem, Pilat je dao mrtvo telo Josifu.
041	MAR	015	046	Josif je kupio laneno platno, skinuo telo [sa krsta], umotao ga u platno i položio u grobnicu koja je bila usečena u steni. Onda je navalio kamen na ulaz u grobnicu.
041	MAR	015	047	Marija Magdalena i Marija, [majka] Josijina, su videle mesto gde je [Isus] bio sahranjen.
041	MAR	016	001	Kad je prošla subota, Marija Magdalena, i Marija, majka Jakovljeva, i Saloma, kupiše mirise da bi otišle i pomazale Isusovo telo.
041	MAR	016	002	A u nedelju, rano ujutro, čim je izašlo sunce, dođoše do groba,
041	MAR	016	003	pa rekoše jedna drugoj: „Ko će nam otkotrljati kamen s vrata groba?“
041	MAR	016	004	Kada su pogledale, videle su da je kamen već otkotrljan. A kamen je bio veoma veliki.
041	MAR	016	005	Ušavši u grob, ugledale su nekog mladića obučenog u belu odeću, kako sedi s desne strane. Žene pretrnuše.
041	MAR	016	006	Ali on im reče: „Ne bojte se! Vi tražite Isusa Nazarećanina koga su razapeli. On nije ovde, vaskrsao je. Evo, ovo je mesto gde je bio položen.
041	MAR	016	007	Nego, idite i recite njegovim učenicima i Petru da on ide pred vama u Galileju; onde ćete ga videti, baš kao što vam je rekao.“
041	MAR	016	008	One izađoše iz groba i pobegoše, jer su bile van sebe od straha. Nikome nisu ništa rekle, jer su bile uplašene.
041	MAR	016	009	(note: The most reliable and earliest manuscripts do not include Mark 16:9-20.) Rano u nedelju, kada je Isus vaskrsao, javio se prvo Mariji iz Magdale, iz koje je bio isterao sedam zlih duhova.
041	MAR	016	010	Ona je otišla i rekla to onima koji su nekad bili sa njim, a sada su tugovali i oplakivali ga.
041	MAR	016	011	Kad su čuli da je živ i da ga je ona videla, nisu poverovali.
041	MAR	016	012	Posle toga, Isus se javi u drugom obličju dvojici učenika na putu prema selu.
041	MAR	016	013	Oni odu, te jave ostalima, ali ni njima nisu verovali.
041	MAR	016	014	Kasnije se javio i Jedanaestorici, dok su bili na obedu. Ukorio ih je zbog njihovog neverovanja i tvrdoglavosti, zato što nisu poverovali onima koji su ga videli vaskrslog.
041	MAR	016	015	Onda im reče: „Idite po svemu svetu i objavite Radosnu vest svim ljudima.
041	MAR	016	016	Ko poveruje i krsti se, biće spasen, a ko ne poveruje, biće osuđen.
041	MAR	016	017	Ovo su znaci koji će pratiti one koji veruju: u moje ime izgoniće zle duhove; govoriće novim jezicima;
041	MAR	016	018	zmije će podizati rukama, a ako popiju što smrtonosno, neće im naškoditi; polagaće ruke na bolesnike i oni će ozdravljati.“
041	MAR	016	019	Kad je sve to izrekao, Gospod Isus je bio vaznet na nebo, gde je seo Bogu s desne strane.
041	MAR	016	020	A oni su otišli i propovedali svuda. Gospod im je pomagao i preko njih potvrđivao svoju reč znacima koji su je pratili.
#
# BOOK	042	LUK	Luke	Luka
042	LUK	001	001	Pošto su već mnogi preduzeli da opišu događaje koji su se ispunili među nama,
042	LUK	001	002	onako kako su nam preneli oni koji su od početka bili očevici i sluge [Božije] reči,
042	LUK	001	003	stoga sam i ja smatrao za shodno, pošto sam sve podrobno od početka ispitao, da ti to napišem po redu, uvaženi Teofile,
042	LUK	001	004	da se uveriš u verodostojnost onoga čemu si poučen.
042	LUK	001	005	U vreme kada je car Irod vladao nad Judejom, bio je jedan sveštenik po imenu Zaharija. On je pripadao Avijinom redu. Žena mu je vodila poreklo od Arona. Zvala se Jelisaveta.
042	LUK	001	006	Oboje su bili pravedni pred Bogom, besprekorno živeći po zapovestima i zahtevima Gospodnjim.
042	LUK	001	007	Dece nisu imali, jer je Jelisaveta bila nerotkinja, a oboje su već bili u poodmaklim godinama.
042	LUK	001	008	Jednom je Zaharija, po redosledu svog reda, vršio službu u hramu pred Bogom.
042	LUK	001	009	On je, po svešteničkom običaju, kockom bio izabran da uđe u hram Gospodnji i prinese kad.
042	LUK	001	010	Dok se kad prinosio, mnogo naroda se molilo u predvorju.
042	LUK	001	011	Tada se pojavi anđeo Gospodnji i stade s desne strane kadionog žrtvenika.
042	LUK	001	012	Zaharija se uznemiri i silno se prepadne ugledavši [anđela].
042	LUK	001	013	Anđeo mu reče: „Ne boj se, Zaharija! Tvoja molitva je uslišena. Tvoja žena Jelisaveta će ti roditi sina, i ti ćeš mu dati ime’Jovan’.
042	LUK	001	014	On će ti biti na radost i veselje i mnogi će se radovati njegovom rođenju.
042	LUK	001	015	Jer, on će biti veliki pred Gospodom. On neće piti ni vina, ni žestoka pića, a Duhom Svetim biće ispunjen još u majčinoj utrobi.
042	LUK	001	016	Mnoge će Izrailjce okrenuti Gospodu, njihovom Bogu.
042	LUK	001	017	Stupaće kao vesnik pred Gospodom, u Ilijinom duhu i sili; da izmiri očeve sa sinovima i da vrati neposlušne na put razboritosti pravedničke, te da pripremi narod za Gospoda.“
042	LUK	001	018	Zaharija reče anđelu: „Po čemu ću to znati? Ja sam, evo, star čovek, a i moja žena je već zašla u godine.“
042	LUK	001	019	Anđeo mu odgovori: „Ja sam Gavrilo koji stojim u Božijem prisustvu. Bog me je poslao da govorim s tobom i da ti saopštim ovu radosnu vest.
042	LUK	001	020	Budući da nisi poverovao mojim rečima, zanemećeš i nećeš moći da govoriš sve do dana kada će se ovo dogoditi. Ovo će se ispuniti u pravo vreme.“
042	LUK	001	021	A narod koji je čekao Zahariju, čudio se što se on tako dugo zadržao u hramu.
042	LUK	001	022	Kada je Zaharija izašao iz hrama, nije mogao da im govori. Oni su onda shvatili da je imao viđenje u hramu. Davao im je znakove; nije mogao da govori.
042	LUK	001	023	Kad je isteklo vreme njegove službe, Zaharija se vratio kući.
042	LUK	001	024	Nešto nakon toga, njegova žena Jelisaveta zatrudni. Krila se pet meseci, govoreći:
042	LUK	001	025	„Ovo je Gospod učinio za mene u vreme kada mu se svidelo da ukloni moju sramotu pred ljudima.“
042	LUK	001	026	A šestog meseca, Bog pošalje anđela Gavrila u galilejski grad Nazaret
042	LUK	001	027	devojci po imenu Marija. Ona je bila isprošena za čoveka koji se zvao Josif, poreklom iz loze [cara] Davida.
042	LUK	001	028	Došavši k njoj, rekao je: „Raduj se, ti kojoj je iskazana milost! Gospod je s tobom!“
042	LUK	001	029	Marija se smete na te reči i poče da razmišlja: kakav je ovo pozdrav?
042	LUK	001	030	Anđeo nastavi: „Ne boj se, Marija, jer si našla milost pred Bogom.
042	LUK	001	031	I evo, zatrudnećeš i rodićeš sina, pa ćeš mu dati ime’Isus’.
042	LUK	001	032	On će biti silan i zvaće ga’Sin Svevišnjega’. Njemu će Gospod Bog predati presto njegovoga oca Davida.
042	LUK	001	033	On će doveka vladati nad potomstvom Jakovljevim i njegovom Carstvu neće biti kraja.“
042	LUK	001	034	Marija upita anđela: „Po čemu ću to znati, kad još nisam udata?“
042	LUK	001	035	Anđeo joj odgovori: „Duh Sveti će sići na tebe i sila Svevišnjeg će te oseniti. Zato će to dete biti sveto i zvaće se’Sin Božiji’.
042	LUK	001	036	A evo i tvoja rođaka Jelisaveta nosi sina u svojoj starosti. Ona je već u šestom mesecu, a nju su nazivali nerotkinjom.
042	LUK	001	037	Bogu ništa nije nemoguće.“
042	LUK	001	038	Marija reče: „Evo služiteljke Gospodnje, neka mi bude kako si rekao.“Anđeo tada ode od nje.
042	LUK	001	039	Tih dana, Marija se spremi i žurno ode u grad Judin.
042	LUK	001	040	Ušla je u Zaharijinu kuću i pozdravila Jelisavetu.
042	LUK	001	041	Kad je Jelisaveta čula Marijin pozdrav, zaigra dete u njenoj utrobi i Sveti Duh je ispuni,
042	LUK	001	042	te ona uskliknu: „O, najblagoslovenija među ženama, blagosloven je plod utrobe tvoje!
042	LUK	001	043	Čime sam to zaslužila da majka moga Gospoda dođe k meni?
042	LUK	001	044	Jer, čim sam čula tvoj pozdrav, od radosti zaigra dete u mojoj utrobi.
042	LUK	001	045	Blažena je ona koja je poverovala da će se ispuniti što joj Gospod reče.“
042	LUK	001	046	Onda Marija reče: „Veliča duša moja Gospoda,
042	LUK	001	047	veseli se duh moj Bogu, mome Spasitelju,
042	LUK	001	048	jer pogleda na poniznost svoje sluškinje. Evo, od sada će me svi naraštaji zvati blaženom;
042	LUK	001	049	jer velika je dela Svesilni učinio po meni, sveto je ime njegovo!
042	LUK	001	050	Milost je njegova nad onima što ga poštuju, od kolena do kolena.
042	LUK	001	051	Moćna dela učini mišicom svojom, rastera uznosite što su puni sebe,
042	LUK	001	052	zbaci vladare sa prestola i uzvisi ponižene,
042	LUK	001	053	gladne nasiti dobrima, a bogate bez ičega otpusti.
042	LUK	001	054	Pridiže Izrailja, slugu svoga, setivši se svoga milosrđa,
042	LUK	001	055	kako reče precima našim, Avrahamu i njegovom potomstvu doveka.“
042	LUK	001	056	Marija ostade sa Jelisavetom oko tri meseca, pa se vrati svojoj kući.
042	LUK	001	057	Dođe vreme da Jelisaveta rodi, i ona rodi sina.
042	LUK	001	058	Njeni susedi i rođaci su čuli da joj je Gospod bio veoma milostiv, pa su se radovali sa njom.
042	LUK	001	059	Osmoga dana dođu da obrežu dete. Hteli su da mu daju očevo ime – Zaharija,
042	LUK	001	060	ali majka reče: „Nikako, ime će mu biti Jovan!“
042	LUK	001	061	Oni joj rekoše: „Ali, u tvojoj rodbini niko ne nosi to ime.“
042	LUK	001	062	Onda znakovima upitaju oca da kaže kako bi on hteo da se dete zove.
042	LUK	001	063	Zaharija zatraži tablicu i napiše: „Njegovo ime je Jovan.“Svi su se tome čudili.
042	LUK	001	064	Odjednom, Zaharija poče da govori i da proslavlja Boga.
042	LUK	001	065	Strah je obuzeo sve njihove susede, tako da se ovo pročulo po celom gorskom kraju Judeje.
042	LUK	001	066	Svi koji su ovo čuli, razmišljali su o tome pitajući se: „Šta će biti sa ovim detetom?“Jer je ruka Gospodnja bila sa njim.
042	LUK	001	067	A Zaharija, otac Jovanov, ispunjen Svetim Duhom, poče da prorokuje:
042	LUK	001	068	„Blagosloven da je Gospod, Bog Izrailjev, što dođe među svoj narod i otkupi ga.
042	LUK	001	069	Podiže nam silnoga Spasitelja, od roda Davidova, sluge svoga,
042	LUK	001	070	kako obeća davno preko svojih svetih proroka:
042	LUK	001	071	da nas spase od naših dušmana i od ruku onih koji nas mrze;
042	LUK	001	072	da će iskazati milost precima našim i setiti se svoga svetog saveza,
042	LUK	001	073	po zakletvi datoj praocu našem Avrahamu, da će nam dati:
042	LUK	001	074	da mu bez straha služimo, od dušmanske ruke izbavljeni,
042	LUK	001	075	živeći sveto i pravedno pred njim u sve dane naše.
042	LUK	001	076	A ti, dete moje, zvaćeš se’prorok Svevišnjega’, jer ćeš ići pred Gospodom da pripremiš puteve za njega.
042	LUK	001	077	Ti ćeš dovesti do spoznaje njegov narod da je spasenje u oproštenju njihovih greha,
042	LUK	001	078	po milostivom srcu Boga našega, od kojeg će nam doći svetlost zore sa visine,
042	LUK	001	079	da obasja one što žive u tami i pod senkom smrti borave, i da naše stope na put mira usmeri.“
042	LUK	001	080	Kada je dečak odrastao i duhovno ojačao, otišao je da živi u pustinji, sve do dana kada se pojavio u javnosti izrailjskog naroda.
042	LUK	002	001	U ono vreme car Avgust je izdao uredbu da se izvrši popis u celom [Rimskom] carstvu.
042	LUK	002	002	To je bio prvi popis izvršen za vreme Kvirinijeve uprave u Siriji.
042	LUK	002	003	Svako je otišao da se prijavi u mesto svog porodičnog porekla.
042	LUK	002	004	Tako i Josif, pošto je poticao iz roda i loze Davidove, ode iz grada Nazareta u Galileji, u Judeju, u Vitlejem, grad Davidov,
042	LUK	002	005	da se upiše zajedno sa svojom isprošenom ženom Marijom koja je bila trudna.
042	LUK	002	006	Dok su bili tamo, dođe vreme da se [Marija] porodi.
042	LUK	002	007	Rodivši svoga sina prvenca, povila ga je i položila u jasle, jer za njih nije bilo mesta u gostionici.
042	LUK	002	008	A u tom istom kraju su neki pastiri noću, pod vedrim nebom, čuvali stražu kod svojih stada.
042	LUK	002	009	Anđeo Gospodnji im pristupi i slava Gospodnja ih obasja. Njih obuze veliki strah.
042	LUK	002	010	Anđeo ih oslovi: „Ne bojte se, jer, evo, javljam vam vest o velikoj radosti za sav narod.
042	LUK	002	011	Danas vam se u Davidovom gradu rodio Spasitelj! On je Hristos Gospod!
042	LUK	002	012	A ovo će biti znak za vas: naći ćete novorođenče povijeno u pelene kako leži u jaslama.“
042	LUK	002	013	Iznenada se uz anđela nađe velika vojska [anđela] sa neba, slaveći Boga i govoreći:
042	LUK	002	014	„Nek je slava Bogu na visini, a na zemlji [da je] mir među ljudima koji su mu ugodni.“
042	LUK	002	015	Kad su anđeli otišli od njih na nebo, pastiri rekoše jedan drugom: „Hajdemo u Vitlejem da vidimo o kakvom događaju nas je Gospod obavestio!“
042	LUK	002	016	Oni požure i nađu Mariju, Josifa i novorođenče gde leži u jaslama.
042	LUK	002	017	Kad su to videli, preneli su im što im je bilo rečeno za ovo dete.
042	LUK	002	018	Svi koji su to čuli, divili su se onome što su pastiri rekli.
042	LUK	002	019	A Marija je zapamtila sve ove reči i u sebi razmišljala o njima.
042	LUK	002	020	Pastiri se vrate slaveći i hvaleći Boga za sve što su čuli i videli. Bilo je baš onako kako im je bilo rečeno.
042	LUK	002	021	Navršilo se osam dana od rođenja i dete je trebalo obrezati. Tada su mu dali ime Isus, koje mu je nadenuo anđeo pre njegovog začeća.
042	LUK	002	022	A kada je, po Mojsijevom Zakonu, trebalo da se izvrši obred očišćenja, Marija i Josif tom prilikom dođu sa detetom u Jerusalim da ga posvete Gospodu,
042	LUK	002	023	jer u Zakonu Gospodnjem piše: „Neka se svako prvorođeno muško dete posveti Gospodu“–
042	LUK	002	024	i da po Zakonu Gospodnjem prinesu žrtvu za očišćenje: dve grlice ili dva golubića.
042	LUK	002	025	U Jerusalimu je tada živeo neki čovek po imenu Simeun. On je bio pravedan i pobožan čovek, koji je očekivao da nastupi vreme utehe za izrailjski narod. Duh Sveti je bio sa njim
042	LUK	002	026	i on mu je objavio da neće umreti pre no što vidi Hrista Gospodnjeg.
042	LUK	002	027	Vođen Duhom, došao je u hram. Kada su roditelji uneli dete Isusa [u hram] da učine sa njim što Zakon nalaže,
042	LUK	002	028	[Simeun] ga uze u naručje i poče da slavi Boga:
042	LUK	002	029	„Sada puštaš, [moj] Gospodaru, svoga slugu da u miru ode; tvoja reč je tako ispunjena,
042	LUK	002	030	jer ja sam tvoje video spasenje
042	LUK	002	031	što pripravi pred svim narodima:
042	LUK	002	032	svetlost tvoju da prosvetli narode, slavu tvome narodu Izrailju.“
042	LUK	002	033	Isusovi otac i majka su bili zadivljeni onim što je bilo rečeno za njega.
042	LUK	002	034	Tada je Simeun blagoslovio i njih dvoje i rekao njegovoj majci Mariji: „Evo, [Bog] je postavio ovo dete da mnogi od Izrailja padnu i da se mnogi podignu, i da bude znak kome će se suprotstavljati.
042	LUK	002	035	A tebi samoj će mač probosti dušu, da bi se otkrile misli mnogih srca.“
042	LUK	002	036	A bila je tu i jedna veoma stara proročica, [po imenu] Ana, Fanuilova ćerka, iz Asirovog plemena. Bila je u braku sedam godina,
042	LUK	002	037	a sada je kao udovica imala osamdeset četiri godine. Ona nikad nije napuštala hram. Danonoćno je služila [Bogu] uz post i molitvu.
042	LUK	002	038	I ona je došla u isti čas i počela da slavi Boga i da govori o Isusu svima koji su očekivali da [Bog] otkupi Jerusalim.
042	LUK	002	039	Kada su Josif i Marija obavili sve što Zakon Gospodnji nalaže, vratili su se u Galileju, u svoj grad Nazaret.
042	LUK	002	040	A dečak je rastao, jačao i punio se mudrošću, a Božija milost je bila nad njime.
042	LUK	002	041	Isusovi roditelji su svake godine odlazili gore u Jerusalim za praznik Pashe.
042	LUK	002	042	Kad mu je bilo dvanaest godina, oni su po svom običaju otišli tamo za praznik.
042	LUK	002	043	Po završetku prazničnih dana, dok su se oni vraćali kući, dečak Isus se zadržao u Jerusalimu. Njegovi roditelji nisu znali gde je.
042	LUK	002	044	Misleći da je među saputnicima, putovali su ceo dan, a onda su počeli da ga traže među rodbinom i poznanicima.
042	LUK	002	045	Pošto ga nisu našli, vratili su se u Jerusalim da ga potraže.
042	LUK	002	046	Posle tri dana, našli su ga u hramu kako sedi među učiteljima, sluša ih i pita.
042	LUK	002	047	Svi koji su ga slušali divili su se njegovoj razumnosti i njegovim odgovorima.
042	LUK	002	048	Kad su ga roditelji ugledali, zapanjili su se. Majka mu reče: „Dete, šta nam to učini?! Evo, ja i tvoj otac svisnusmo od jada tražeći te!“
042	LUK	002	049	On im odgovori: „Zašto ste me tražili? Zar niste znali da treba da budem u poslu svoga Oca?“
042	LUK	002	050	No, oni nisu razumeli ono što im je rekao.
042	LUK	002	051	Onda je sišao s njima i došao u Nazaret, gde im je bio poslušan. Marija je slagala u sebi sve ove reči.
042	LUK	002	052	A Isus je bivao sve mudriji i zreliji, te sve miliji i Bogu i ljudima.
042	LUK	003	001	Bila je petnaesta godina vladavine cara Tiverija. Tada je Pontije Pilat upravljao Judejom, Irod je vladao Galilejom, a njegov brat Filip Iturejom i Trahonitidom, dok je Lisanija upravljao Avilinom.
042	LUK	003	002	Prvosveštenici su bili Ana i Kajafa. U to vreme je Bog pozvao Jovana, Zaharijinog sina, koji je bio u pustinji.
042	LUK	003	003	Jovan je prošao celu oblast oko reke Jordan propovedajući pokajanje i krštenje radi oproštenja greha.
042	LUK	003	004	Ovako je, naime, napisano u Knjizi proroka Isaije: „Glas jednog pustinjom odzvanja:’Put Gospodnji pripravite; drumove za njega poravnajte.
042	LUK	003	005	Svaka će se dolina ispuniti, spustiće se svaka gora i brežuljak; što je strmo, postaće ravno, što je neravno, postaće glatko,
042	LUK	003	006	i svaki čovek će videti spasenje Božije.’“
042	LUK	003	007	Mnogo naroda je dolazilo k Jovanu da ih krsti, ali on im je govorio: „Porode zmijski, ko vam je rekao da bežite pred nadolazećim gnevom [Božijim]?
042	LUK	003	008	Nego, donesite plodove koji dokazuju pokajanje. I ne govorite u sebi:’Avraham je naš otac!’, jer vam kažem da Bog može i od ovog kamenja da podigne decu Avrahamu.
042	LUK	003	009	Već je sekira spremna da u korenu poseče drveta, jer svako drvo koje ne rađa dobar rod, odseca se i baca u vatru.“
042	LUK	003	010	Narod ga je pitao: „Šta onda da činimo?“
042	LUK	003	011	Jovan im odgovori: „Ko ima dve košulje, neka da jednu onome ko nema i ko ima hranu neka čini slično.“
042	LUK	003	012	Došli su i poreznici da se krste, pa su i oni upitali Jovana: „Učitelju, šta mi da činimo?“
042	LUK	003	013	Jovan im reče: „Ne uzimajte više od onoga što je propisano.“
042	LUK	003	014	I vojnici ga upitaju: „A šta da činimo mi?“Jovan im odgovori: „Ne iznuđujte novac ni od koga i nikoga lažno ne optužujte, nego budite zadovoljni svojom platom.“
042	LUK	003	015	U narodu se probudila nada, pa su se svi pitali o Jovanu: „Da nije on Hristos?“
042	LUK	003	016	Jovan im svima odgovori: „Ja vas krštavam vodom, ali posle mene dolazi neko ko je moćniji od mene. Ja nisam dostojan da odrešim remenje na njegovoj obući. On će vas krstiti Svetim Duhom i ognjem.
042	LUK	003	017	U njegovoj ruci je lopata da oveje svoje gumno i da sabere žito u svoju žitnicu, a plevu će spaliti neugasivim ognjem.“
042	LUK	003	018	Jovan je i na mnogo drugih načina podsticao narod i naveštavao Radosnu vest.
042	LUK	003	019	A Jovan je javno prekorevao i tetrarha Iroda, zbog toga što je ovaj živeo sa Irodijadom, ženom svoga brata, i zbog svih zlodela koja je počinio.
042	LUK	003	020	Na sve to, Irod je dodao još jedno zlodelo: bacio je Jovana u tamnicu.
042	LUK	003	021	Pošto se krstio sav narod, krstio se i Isus. Dok se molio, otvore se nebesa,
042	LUK	003	022	te Duh Sveti siđe na njega u obliku goluba. Tada se začuo glas sa neba: „Ti si Sin moj voljeni, ti si mi sva radost!“
042	LUK	003	023	Isus je imao oko trideset godina kada je počeo da deluje. Svet je mislio da je on bio Josifov sin, a potomak: Ilijev,
042	LUK	003	024	Matatov, Levijev, Melhijev, Janejev, Josifov,
042	LUK	003	025	Matatijin, Amosov, Naumov, Eslijev, Nangejev,
042	LUK	003	026	Mâtov, Matatijin, Simeinov, Josihov, Jodin,
042	LUK	003	027	Johananov, Risin, Zorovaveljov, Salatilov, Nirijev,
042	LUK	003	028	Melhijev, Adijev, Kosamov, Elmadamov, Irov,
042	LUK	003	029	Isusov, Eliezerov, Jorimov, Matatov, Levijev,
042	LUK	003	030	Simeunov, Judin, Josifov, Jonamov, Eliakimov,
042	LUK	003	031	Melejin, Menin, Matatin, Natanov, Davidov,
042	LUK	003	032	Jesejev, Ovidov, Vozov, Salin, Nasonov,
042	LUK	003	033	Aminadavov, Adminov, Arnijev, Esronov, Faresov, Judin,
042	LUK	003	034	Jakovljev, Isakov, Avrahamov, Tarin, Nahorov,
042	LUK	003	035	Seruhov, Ragavov, Falekov, Everov, Salin,
042	LUK	003	036	Kainamov, Arfaksadov, Simov, Nojev, Lamehov,
042	LUK	003	037	Matusalin, Enohov, Jaredov, Malaleilov, Kainamov,
042	LUK	003	038	Enosov, Sitov, Adamov, Božiji.
042	LUK	004	001	Isus se, ispunjen Svetim Duhom, vratio sa Jordana i Duh ga je vodio po pustinji.
042	LUK	004	002	Tamo ga je đavo iskušavao četrdeset dana. Pošto za to vreme nije ništa jeo, na kraju je ogladneo.
042	LUK	004	003	Tada mu đavo reče: „Ako si Sin Božiji, reci ovom kamenu da postane hleb.“
042	LUK	004	004	Isus mu reče: „[U Pismu] je napisano:’Neće čovek živeti samo od hleba.’“
042	LUK	004	005	[Đavo] ga odvede na neko visoko mesto i u trenu mu pokaza sva svetska carstva,
042	LUK	004	006	rekavši mu: „Daću ti vlast nad svim ovim carstvima i svu njihovu slavu, jer je to meni predato i ja ga dajem kome hoću.
042	LUK	004	007	Sve će ovo biti tvoje, samo ako se pokloniš preda mnom.“
042	LUK	004	008	Isus mu odgovori: „[U Pismu] je napisano:’Gospodu Bogu svome klanjaj se, i njemu jedinom služi.’“
042	LUK	004	009	Onda ga je [đavo] odveo u Jerusalim, postavio ga na vrh hrama i rekao mu: „Ako si Sin Božiji, baci se sa ovoga mesta dole
042	LUK	004	010	jer je napisano:’On će zapovediti svojim anđelima da te čuvaju.’
042	LUK	004	011	I:’Oni će te poneti na svojim rukama, da nogom ne bi o kamen zapeo.’“
042	LUK	004	012	Isus mu odgovori: „I ovo piše:’Ne iskušavaj Gospoda, Boga svoga.’“
042	LUK	004	013	Kad je završio sa svakim iskušenjem, đavo ga je ostavio za neko vreme.
042	LUK	004	014	Isus se vratio u Galileju u sili Duha, i glas o njemu se raširio po celom onom kraju.
042	LUK	004	015	A [Isus] je poučavao po njihovim sinagogama, i svi su ga hvalili.
042	LUK	004	016	Došao je i u Nazaret, gde je odrastao. U subotu, po svom običaju, ode u sinagogu. Ustao je da čita [iz Svetog pisma].
042	LUK	004	017	Dali su mu Knjigu proroka Isaije. On razvije svitak i nađe mesto gde piše:
042	LUK	004	018	„Duh je Gospodnji nada mnom; on me je pomazao da javim Radosnu vest poniznima. On me posla da navestim sužnjima oslobođenje, a slepima povratak vida, da oslobodim potlačene
042	LUK	004	019	i da najavim godinu pomilovanja Gospodnjeg.“
042	LUK	004	020	Onda je zamotao svitak knjige, vratio je poslužitelju i seo. Oči sviju u sinagogi bile su uprte u njega.
042	LUK	004	021	Zatim reče pred svima: „Danas su se, na vaše uši, ispunile ove [reči] Pisma.“
042	LUK	004	022	Svi su potvrđivali i divili se umilnim rečima koje su silazile sa njegovih usana. Govorili su: „Nije li on Josifov sin?“
042	LUK	004	023	A Isus im reče: „Vi ćete mi svakako reći ovu poslovicu:’Lekaru, izleči samoga sebe. Učini i ovde u svom zavičaju čuda za koja smo čuli da si ih učinio u Kafarnaumu.’“
042	LUK	004	024	Isus nastavi: „Zaista vam kažem: nijedan prorok se nije proslavio u svom zavičaju.
042	LUK	004	025	Budite uvereni da je bilo mnogo udovica u vreme [proroka] Ilije u Izrailju, kad nebo nije davalo kišu tri godine i šest meseci i kad je nastala glad u celoj zemlji.
042	LUK	004	026	Ipak, Bog je poslao Iliju samo udovici u Sarepti sidonskoj.
042	LUK	004	027	A u vreme proroka Jeliseja bilo je u Izrailju mnogo gubavaca, ali nijedan nije bio izlečen od gube, osim Namana Sirca.“
042	LUK	004	028	Svi u sinagogi uskipeše od besa na ove reči.
042	LUK	004	029	Onda se podignu i odvedu ga izvan grada do ruba brda na kome je njihov grad sagrađen, s namerom da ga bace dole.
042	LUK	004	030	Ali Isus prođe između njih i ode.
042	LUK	004	031	Zatim je sišao u Kafarnaum, grad u Galileji. Tamo je subotom poučavao narod.
042	LUK	004	032	Ljudi su bili zadivljeni njegovim učenjem, jer je njegova poruka imala silu.
042	LUK	004	033	U sinagogi je bio neki čovek opsednut nečistim duhom. On kriknu veoma glasno:
042	LUK	004	034	„Hej, šta ti imaš sa nama, Isuse Nazarećanine?! Ja znam ko si ti: sveti Božiji [poslanik]!“
042	LUK	004	035	Isus mu pripreti i zapovedi: „Ućuti i izađi iz čoveka!“Zli duh obori čoveka na zemlju pred svima, te izađe iz njega ne naudivši mu.
042	LUK	004	036	Ljudi su se našli u čudu, govoreći jedan drugom: „Kakvo je ovo učenje? On vlašću i silom zapoveda nečistim duhovima i oni izlaze!“
042	LUK	004	037	Glas o Isusu raširio se po celom tom kraju.
042	LUK	004	038	Otišavši iz sinagoge, došao je u Simonovu kuću. Pošto je Simonovu taštu svladala jaka groznica, zamole [Isusa] da joj pomogne.
042	LUK	004	039	Isus se nadneo nad njom i naredio da groznica prestane. Groznica je prestala a tašta je zatim ustala i posluživala ih.
042	LUK	004	040	Kada je sunce bilo na zalasku, narod je pred njega doveo svoje nemoćne, koji su bolovali od raznih bolesti. Isus je položio svoje ruke na svakoga od njih i izlečio ih.
042	LUK	004	041	I zli duhovi su iz mnogih izlazili, vičući „Ti si Sin Božiji!“On im je onda strogo branio da nikom ne govore, jer su znali da je on Hristos.
042	LUK	004	042	Kada je svanulo, [Isus] ode na neko pusto mesto. Međutim, narod ga je tražio. Došli su k njemu i zadržavali ga da ne ode od njih.
042	LUK	004	043	[Isus] im reče: „Treba i drugim gradovima da propovedam Radosnu vest o Carstvu Božijem, jer sam zbog toga poslat.“
042	LUK	004	044	I tako je propovedao po judejskim sinagogama.
042	LUK	005	001	Jednom je Isus stajao kraj Genisaretskog jezera. Narod se oko njega gurao da čuje reč Božiju.
042	LUK	005	002	Tada je [Isus] spazio dve lađice koje su stajale uz obalu. Ribari nisu bili u njima, nego su ispirali mreže.
042	LUK	005	003	Ušao je u jednu od njih koja je pripadala Simonu i zamolio ga da otisne malo lađicu od obale. Onda je seo u lađicu i poučavao narod.
042	LUK	005	004	Kad je prestao da govori, rekao je Simonu: „Otisni se na pučinu, pa tamo bacite mreže za lov.“
042	LUK	005	005	Simon mu odgovori: „Učitelju, celu noć smo se trudili i ništa nismo ulovili. Ali kad ti kažeš, baciću mreže.“
042	LUK	005	006	Kada su to učinili, izvukli su toliko riba, da su mreže počele da se cepaju.
042	LUK	005	007	Još su mahnuli i drugovima u drugoj lađici da dođu i pomognu im. Napunili su obe lađice toliko da umalo ne potonuše.
042	LUK	005	008	Kad to vide Simon Petar, pade na kolena pred Isusom i reče: „Gospode, idi od mene jer sam grešan čovek!“
042	LUK	005	009	Strah je, naime, obuzeo i njega i one koji su bili sa njim, zbog količine riba koje uloviše.
042	LUK	005	010	Isto je bilo i sa Zavedejevim sinovima, Jakovom i Jovanom, Simonovim drugovima. Isus reče Simonu: „Ne plaši se! Od sada ćeš loviti ljude.“
042	LUK	005	011	Kad su izvukli čamce na obalu, ostavili su sve i krenuli za njim.
042	LUK	005	012	Jednom, dok je [Isus] bio u nekom gradu, došao je jedan čovek sav u gubi. Kad je video Isusa, pao je pred njim ničice i zamolio ga: „Gospode, ako hoćeš, možeš da me očistiš.“
042	LUK	005	013	[Isus] ispruži ruku i dotače ga, rekavši: „Hoću, budi čist!“Guba sa njega nestade istog trenutka.
042	LUK	005	014	[Isus] mu onda naredi: „Ne govori nikome o ovome, nego idi i pokaži se svešteniku, pa prinesi žrtvu za očišćenje, koju je Mojsije propisao, da se njima pruži dokaz.“
042	LUK	005	015	Ipak, glas o Isusu se proneo još više, tako da je mnogo naroda dolazilo k njemu da ga sluša i da ih on izleči od bolesti.
042	LUK	005	016	Ali, [Isus] se povlačio na usamljena mesta i molio se.
042	LUK	005	017	Jednoga dana je [Isus] poučavao. Tamo su sedeli i neki fariseji i učitelji Zakona koji su došli iz svih mesta u Galileji, Judeji i iz Jerusalima. A Gospodnja sila je bila tamo da bi on lečio.
042	LUK	005	018	Uto neki ljudi na nosilima doneše jednog oduzetog čoveka. Hteli su da ga unesu i polože pred Isusa,
042	LUK	005	019	ali to nisu mogli zbog mnoštva. Međutim, oni se popnu na krov, uklone crepove, pa ga sa posteljom spuste nasred sobe, pravo pred njega.
042	LUK	005	020	Isus, videvši njihovu veru, reče: „Prijatelju, opraštaju ti se tvoji gresi!“
042	LUK	005	021	Znalci Svetog pisma i fariseji počeše da umuju u sebi, govoreći: „Ko je ovaj bogohulnik? Ko može da oprašta grehe osim samog Boga?“
042	LUK	005	022	Isus je znao o čemu oni umuju, pa im je rekao: „Zašto ovako razmišljate u srcu?
042	LUK	005	023	Šta je lakše reći:’Tvoji gresi su oprošteni’, ili:’Ustani i hodaj?’
042	LUK	005	024	Ali da znate: Sin Čovečiji ima vlast da na zemlji oprašta grehe.“Onda reče oduzetome: „Tebi kažem: ustani, uzmi svoja nosila i idi svojoj kući!“
042	LUK	005	025	Čovek odmah ustade sa svoje postelje i ode kući slaveći Boga.
042	LUK	005	026	Svi su bili ushićeni, slavili su Boga i puni straha govorili: „Danas smo videli neverovatne stvari!“
042	LUK	005	027	Kasnije, kada je izašao, video je poreznika po imenu Levije kako sedi na mestu za prikupljanje poreza. Isus mu reče: „Pođi za mnom!“
042	LUK	005	028	On ostavi sve, ustane i pođe za njim.
042	LUK	005	029	Levije je, zatim, u svojoj kući priredio veliku gozbu u njegovu čast. Tamo je zajedno sa njima za trpezom bilo mnogo poreznika i drugih ljudi.
042	LUK	005	030	A fariseji i znalci Svetog pisma su prigovarali njegovim učenicima, govoreći: „Zašto jedete i pijete s poreznicima i [drugim] grešnicima?“
042	LUK	005	031	Isus im odgovori: „Lekar ne treba zdravima nego bolesnima.
042	LUK	005	032	Ja nisam došao da pozovem pravednike na pokajanje, već grešnike.“
042	LUK	005	033	Oni mu rekoše: „Jovanovi učenici često poste i mole se, a isto čine i farisejski; ipak, tvoji jedu i piju.“
042	LUK	005	034	Isus im reče: „Zar možete siliti svatove da poste dok je mladoženja sa njima?
042	LUK	005	035	Ipak, doći će dani kada će im oteti mladoženju, pa će tada postiti.“
042	LUK	005	036	Isus im još ispriča priču: „Niko ne pravi zakrpu od nove odeće da bi je stavio na staru, jer time cepa novu odeću, a ni staroj odeći ne pristaje zakrpa od nove.
042	LUK	005	037	Takođe, niko ne uliva novo vino u stare mehove, jer će mehovi popucati od vrenja novoga vina, pa će [vino] isteći, a mehovi propasti.
042	LUK	005	038	Zato se novo vino mora sipati u nove mehove.
042	LUK	005	039	Ali, niko ko je pio staro [vino], ne želi novo, jer kaže:’Staro je bolje.’“
042	LUK	006	001	Jedne subote je [Isus] prolazio kroz žitna polja. Njegovi učenici su trgali klasje, trli ga rukama i jeli.
042	LUK	006	002	Tada neki fariseji rekoše: „Zašto činite ono što ne sme da se čini subotom?“
042	LUK	006	003	Isus im odgovori: „Niste li čitali šta je David učinio kada je ogladneo, on i njegovi pratioci?
042	LUK	006	004	On je ušao u Dom Božiji, uzeo posvećene hlebove i jeo ih, a onda ih je dao svojim pratiocima. Te hlebove niko ne sme da jede osim sveštenikâ.“
042	LUK	006	005	Onda reče: „Sin Čovečiji je Gospodar subote.“
042	LUK	006	006	Jedne subote je ušao u sinagogu i poučavao. Tamo je bio neki čovek kome je usahla desna ruka.
042	LUK	006	007	A znalci Svetog pisma i fariseji su motrili na njega hoće li lečiti u subotu, da bi našli razlog da ga optuže.
042	LUK	006	008	No, kako je znao šta oni misle, rekao je čoveku s usahlom rukom: „Ustani i stani na sredinu!“Čovek ustane i stane.
042	LUK	006	009	Isus ih onda upita: „Pitam vas: da li je subotom dozvoljeno činiti dobro ili zlo? Spasiti život ili ga uništiti?“
042	LUK	006	010	Pogledavši ih sve naokolo, reče čoveku: „Ispruži svoju ruku!“On učini tako i ruka mu ponovo postade zdrava.
042	LUK	006	011	A oni, van sebe od gneva, počeše da se dogovaraju šta bi mogli da učine Isusu.
042	LUK	006	012	U one dane [Isus] se uspeo na jednu goru da se moli i tamo proveo celu noć moleći se Bogu.
042	LUK	006	013	Kad je svanulo, pozvao je svoje učenike i od njih izabrao dvanaestoricu, koje je nazvao apostolima:
042	LUK	006	014	Simona, kome je dao ime Petar, i njegovog brata Andriju, Jakova i Jovana, Filipa i Vartolomeja,
042	LUK	006	015	Mateja i Tomu, Jakova Alfejeva i Simona prozvanog Zilot,
042	LUK	006	016	Judu Jakovljevog i Judu Iskariota, koji je postao izdajnik.
042	LUK	006	017	Onda je sišao sa njima i zaustavio se na jednoj visoravni. Tu se okupilo mnoštvo njegovih učenika i mnogo sveta iz cele Judeje, iz Jerusalima i iz tirskog i sidonskog primorja,
042	LUK	006	018	koji su došli da ga čuju i da se izleče od svojih bolesti. Isceljivali su se i oni koji su bili opsednuti nečistim duhovima.
042	LUK	006	019	Sav narod je pokušavao da ga dotakne, jer je sila izlazila iz njega i sve lečila.
042	LUK	006	020	Tada je pogledao svoje učenike i rekao: „Blaženi ste vi siromašni, jer je vaše Carstvo Božije.
042	LUK	006	021	Blaženi ste vi koji sada gladujete, jer ćete se nasititi. Blaženi ste vi koji sada plačete, jer ćete se smejati.
042	LUK	006	022	Blaženi ste kada vas ljudi omrznu, kada vas vređaju i proglase vas zlima, radi Sina Čovečijeg.
042	LUK	006	023	Radujte se tada i likujte, jer, evo, velika vas nagrada čeka na nebu. Njihovi preci su isto tako postupali s prorocima.
042	LUK	006	024	Ali, jao vama bogatima, jer ste primili svoju utehu!
042	LUK	006	025	Jao vama koji ste sad siti, jer ćete gladovati! Jao vama koji se sad smejete, jer ćete žaliti i plakati!
042	LUK	006	026	Jao vama ako ljudi o vama lepo govore, jer su tako njihovi preci govorili o lažnim prorocima!
042	LUK	006	027	A vama koji slušate, govorim: volite svoje neprijatelje i iskazujte dobročinstvo onima koji vas mrze.
042	LUK	006	028	Blagosiljajte one koji vas proklinju i molite se za one koji vas vređaju.
042	LUK	006	029	Ako te neko udari po jednom obrazu, okreni mu i drugi, a onome koji ti uzima ogrtač, daj i košulju.
042	LUK	006	030	Daj svakome koji traži od tebe, i ne traži od onoga koji uzima od tebe da ti vrati.
042	LUK	006	031	Kako hoćete da ljudi čine vama, činite tako i vi njima.
042	LUK	006	032	Jer ako volite one koji vas vole, kakav blagoslov primate? I grešnici vole one koji njih vole.
042	LUK	006	033	I ako činite dobro samo onima koji vama čine dobro, kakav blagoslov primate? To isto čine i grešnici.
042	LUK	006	034	Ako pozajmljujete samo onima od kojih se nadate da će vam vratiti, kakav blagoslov primate?
042	LUK	006	035	Dakle, volite svoje neprijatelje, činite im dobro, i dajte na zajam ne očekujući ništa. Tada će vaša nagrada biti velika i bićete sinovi Svevišnjega, jer on je blag prema nezahvalnima i zlima.
042	LUK	006	036	Budite milosrdni, jer je i Otac vaš milosrdan.
042	LUK	006	037	I ne osuđujte, pa nećete biti osuđeni. Opraštajte i biće vam oprošteno.
042	LUK	006	038	Dajte i biće vam dano. Puna mera, nabijena, stresena, prepuna, daće vam se u naručje. Jer kakvom merom merite, onakvom merom će se odmeriti i vama.“
042	LUK	006	039	Tada im [Isus] ispriča ovu priču: „Može li slepac da vodi slepca? Neće li obojica upasti u jamu?
042	LUK	006	040	Učenik nije iznad svoga učitelja. Svaki učenik, naime, kada se izuči biće isti kao i njegov učitelj.
042	LUK	006	041	Zašto vidiš trun u oku brata svoga, a ne primećuješ balvan u svome oku?
042	LUK	006	042	Kako možeš da kažeš svome bratu:’Brate, daj da ti izvadim trun iz oka’, a ne vidiš balvan u vlastitom oku? Licemere! Najpre izvadi balvan iz svoga oka, a onda gledaj kako da izvadiš trun iz oka svoga brata.
042	LUK	006	043	Nijedno dobro drvo ne rađa loš rod, niti loše drvo rađa dobar rod.
042	LUK	006	044	Svako se drvo, naime, poznaje po svom plodu. Smokve se ne beru s trnja, niti se grožđe bere s kupine.
042	LUK	006	045	Dobar čovek iznosi dobro iz riznice svoga dobrog srca, a zao čovek iznosi zlo iz [riznice] svoga zlog [srca], jer njegova usta govore ono čime je srce ispunjeno.
042	LUK	006	046	Zašto me zovete’Gospode, Gospode!’, a ne činite ono što govorim?
042	LUK	006	047	Pokazaću vam kakav je svaki čovek koji dolazi k meni, sluša moje reči i izvršava ih.
042	LUK	006	048	On je kao onaj koji gradi svoju kuću, pa kopa duboko i postavi temelj na kamenu. Kad dođe poplava i navali bujica na tu kuću, ne može da je poljulja, jer je dobro sagrađena.
042	LUK	006	049	A ko je čuo, a nije izvršio, taj je kao čovek koji je sagradio kuću na zemlji, a nije postavio temelj. Bujica je navalila na nju i ona se odmah srušila. Ta kuća se srušila do temelja.“
042	LUK	007	001	Kad je završio svoje besede pred narodom, ode u Kafarnaum.
042	LUK	007	002	Tamo je jedan [rimski] kapetan imao nekog slugu koga je veoma cenio. Taj sluga je bio bolestan i na umoru.
042	LUK	007	003	Kada je čuo za Isusa, poslao je k njemu judejske starešine da ga zamole da dođe i isceli njegovog slugu.
042	LUK	007	004	Kad su oni došli k njemu, usrdno su ga molili: „On zaslužuje da mu to učiniš,
042	LUK	007	005	jer voli naš narod i sagradio nam je sinagogu.“
042	LUK	007	006	Isus pođe sa njima. Kada je već bio nadomak kuće, kapetan posla prijatelje sa porukom: „Gospode, ne trudi se, jer nisam dostojan da dođeš pod moj krov.
042	LUK	007	007	Zato nisam smatrao sebe dostojnim da dođem pred tebe. Ali, ti samo reci reč, pa će ozdraviti moj sluga.
042	LUK	007	008	Ja, naime, imam vojnike koji su mi potčinjeni, pa kad kažem jednom:’Idi tamo!’, on ode; i drugome:’Dođi!’, on dođe. I sluzi kad kažem:’Uradi ovo!’, on uradi.“
042	LUK	007	009	Kad je Isus čuo ovo, zadivio se, pa se okrenuo prema narodu koji je išao za njim, i rekao: „Kažem vam da ni među Izrailjcima nisam našao ovakvu veru!“
042	LUK	007	010	Kad su se izaslanici vratili kući, našli su slugu zdravog.
042	LUK	007	011	Isus zatim ode u grad koji se zvao Nain. S njim su išli njegovi učenici i mnogo sveta.
042	LUK	007	012	Kad je stigao pred gradska vrata, baš tada su iznosili mrtvaca, sina jedinca u majke koja je bila udovica. Sa njom je bilo i mnogo ljudi iz grada.
042	LUK	007	013	Kad ju je Gospod video, sažalio se na nju i rekao joj: „Ne plači.“
042	LUK	007	014	Onda je prišao mrtvačkom sanduku i dotakao ga. Nosioci stadoše. Tada [Isus] reče: „Mladiću, tebi govorim, ustani!“
042	LUK	007	015	Mrtvac ustane i počne da govori. [Isus] ga predade njegovoj majci.
042	LUK	007	016	Strah je obuzeo sve prisutne, te su dali hvalu Bogu, govoreći: „Veliki prorok se pojavio među nama!“i: „Bog je pohodio svoj narod!“
042	LUK	007	017	Glas o ovome što je [Isus] učinio raširio se po celoj Judeji i okolnim krajevima.
042	LUK	007	018	Jovana su njegovi učenici obavestili o svemu ovome. Tada Jovan pozva dvojicu svojih učenika
042	LUK	007	019	i posla ih Gospodu, da ga pitaju: „Jesi li ti onaj koji treba da dođe ili da čekamo drugoga?“
042	LUK	007	020	Došavši k Isusu, rekoše: „Jovan Krstitelj nas je poslao tebi, i pita:’Jesi li ti onaj koji treba da dođe ili da čekamo drugoga?’“
042	LUK	007	021	[Isus] je baš tada izlečio mnoge od bolesti, muka i zlih duhova, i vratio vid mnogim slepima.
042	LUK	007	022	Onda im je odgovorio: „Idite i javite Jovanu šta ste videli i čuli: slepi gledaju, hromi hodaju, gubavi se čiste, gluvi čuju, mrtvi se vraćaju u život, siromašnima se propoveda Radosna vest.
042	LUK	007	023	Blažen je onaj ko se ne pokoleba zbog mene.“
042	LUK	007	024	Kad su Jovanovi glasnici otišli, Isus je počeo da govori narodu o Jovanu: „Zašto ste izašli u pustinju? Da vidite kako vetar ljulja trsku?
042	LUK	007	025	Šta ste, dakle, izašli da vidite? Čoveka obučenog u raskošnu odeću? Evo, ti koji nose skupocenu odeću, žive u raskoši na carskim dvorovima.
042	LUK	007	026	Prema tome, šta ste očekivali da vidite? Proroka? Da, kažem vam, on je i više nego prorok.
042	LUK	007	027	To je onaj o kome je pisano:’Evo, šaljem poslanika svoga ispred tvoga lica, koji će ti put pripraviti.’
042	LUK	007	028	Kažem vam da među ljudima rođenima od žena nije niko slavniji od Jovana, ali i najneznatniji među [narodom] Carstva Božijeg, slavniji je od njega.“
042	LUK	007	029	Svi ljudi i poreznici koji su slušali Isusa prihvatili su zahteve Božije pravednosti, time što su dali da ih Jovan krsti.
042	LUK	007	030	Ali fariseji i znalci Svetog pisma odbaciše što je Bog naumio za njih, i nisu dali da ih Jovan krsti.
042	LUK	007	031	[Isus nastavi]: „S kim ću uporediti ljude ovog naraštaja? Kome li su slični?
042	LUK	007	032	Oni su slični deci koja sede na trgu i dovikuju jedna drugoj:’Svirali smo vam, a vi niste igrali, jadikovali smo, a vi niste plakali!’
042	LUK	007	033	Došao je, naime, Jovan Krstitelj, koji posti i ne pije vino, a vi kažete:’Opsednut je zlim duhom.’
042	LUK	007	034	Došao je Sin Čovečiji, koji jede i pije, a vi kažete:’Gledaj izjelice i pijanice, prijatelja poreznika i grešnika!’
042	LUK	007	035	Ipak, mudrost dokazuju svi oni koji je prihvataju.“
042	LUK	007	036	Jednom prilikom neki farisej zamoli Isusa da obeduje sa njim. [Isus] je došao u kuću i zauzeo mesto za stolom.
042	LUK	007	037	A neka žena, poznata u gradu po svojoj grešnosti, sazna da je [Isus] u farisejevoj kući. Ona donese posudu od alabastra s mirisnim uljem,
042	LUK	007	038	pa se plačući saže do Isusovih nogu. Suzama je kvasila njegove noge i onda ih kosom brisala. Ljubila je njegova stopala i mazala ih mirisnim uljem.
042	LUK	007	039	A farisej koji ga je pozvao, kada je to video, reče u sebi: „Da je on prorok, znao bi da je žena što ga se dotiče grešnica.“
042	LUK	007	040	Isus mu se obrati: „Simone, hoću da ti kažem nešto.“„Kaži, učitelju“– odgovori on. [Isus reče: ]
042	LUK	007	041	„Dva čoveka su dugovala istom zajmodavcu. Jedan je dugovao pet stotina srebrnjaka, a drugi pedeset.
042	LUK	007	042	Pošto nisu imali da vrate, zajmodavac im obojici otpiše dug. Koji će ga, dakle, od njih više voleti?“
042	LUK	007	043	Simon odgovori: „Rekao bih, onaj kome je otpisao veći dug.“Isus mu reče: „Dobro si prosudio.“
042	LUK	007	044	Onda se okrenuo prema ženi i rekao Simonu: „Vidiš li ovu ženu? Kada sam došao u tvoju kuću, ti mi nisi dao vode da operem noge, a ona je suzama nakvasila moje noge i svojom kosom ih obrisala.
042	LUK	007	045	Nisi me pozdravio poljupcem; a ona, otkako sam došao, ne prestaje da mi ljubi noge.
042	LUK	007	046	Ni glavu mi nisi namazao uljem, a ona je mirisnim uljem namazala moje noge.
042	LUK	007	047	Zato ti kažem: ona je pokazala mnogo ljubavi zato što su joj oprošteni mnogi gresi. A kome je malo oprošteno, taj malo voli.“
042	LUK	007	048	A ženi reče: „Opraštam ti grehe.“
042	LUK	007	049	Oni koji su bili okupljeni za stolom, počeše da govore u sebi: „Ko je ovaj da oprašta grehe?“
042	LUK	007	050	Isus reče ženi: „Spasla te je tvoja vera. Idi s mirom.“
042	LUK	008	001	Posle ovoga, [Isus] je obišao gradove i sela objavljujući i propovedajući Radosnu vest o Carstvu Božijem. S njim su bila i Dvanaestorica,
042	LUK	008	002	i neke žene koje su bile izlečene od zlih duhova i bolesti: Marija Magdalena, iz koje je izašlo sedam zlih duhova,
042	LUK	008	003	Jovana, žena Huze, Irodovog upravitelja dvora, Suzana, i mnoge druge koje su im pomagale od svoje imovine.
042	LUK	008	004	Narod je i dalje dolazio Isusu iz svakoga grada. Kada se okupilo mnoštvo sveta, [Isus] im ispriča priču:
042	LUK	008	005	„Izađe sejač da seje svoje seme. I kako je sejao, neka zrna su pala kraj puta, te ga ljudi izgaze i ptice ga pozobaju.
042	LUK	008	006	Drugo je palo na kamen. Ono je niklo, ali se osušilo, jer nije imalo vlage.
042	LUK	008	007	Treće je palo među trnje. Ali trnje je izraslo zajedno sa njim i ugušilo ga.
042	LUK	008	008	Četvrto je palo na dobru zemlju. Ono je niklo i rodilo stostruko.“[Isus] je završio rečima: „Ko ima uši, neka sluša!“
042	LUK	008	009	Njegovi učenici su ga pitali za značenje priče.
042	LUK	008	010	On im reče: „Vama je dano da saznate tajne Carstva Božijeg, a ostalima se govori u pričama, da’gledajući ne vide i slušajući ne razumeju.’
042	LUK	008	011	A evo šta priča znači: seme je Božija reč.
042	LUK	008	012	Seme koje je palo kraj puta – to su oni koji su reč čuli, ali dolazi đavo i odnosi reč iz njihovog srca, da ne bi poverovali i bili spaseni.
042	LUK	008	013	Seme koje je palo na kamen – to su oni koji čim čuju reč, s radošću je primaju. Ali [pošto reč] nije uhvatila korena u njima, neko vreme veruju, pa kad nastupi čas iskušenja, oni otpadaju.
042	LUK	008	014	Seme koje je palo među trnje – to su oni koji slušaju [reč], ali ih brige, bogatstvo i životna zadovoljstva postepeno guše, te ne donose zreo rod.
042	LUK	008	015	A seme koje je palo na dobro tle – to su oni koji slušaju reč i zadržavaju je u dobrom i plemenitom srcu, te postojano donose rod.
042	LUK	008	016	Niko ne pali svetiljku da bi je pokrio posudom, niti da bi je stavio pod krevet, nego je stavlja na svećnjak da bi oni koji ulaze videli svetlost.
042	LUK	008	017	Jer nema toga što je tajno, a da se neće otkriti, niti ima čega što je prikriveno, a da se neće saznati i obelodaniti.
042	LUK	008	018	Zato, pazite kako slušate, jer onaj ko ima, njemu će se dodati, a od onoga koji nema, uzeće se i ono što misli da ima.“
042	LUK	008	019	Došli su i Isusova majka i braća da ga vide, ali nisu mogli da dođu do njega od mnogo naroda.
042	LUK	008	020	Javili su mu: „Tu napolju su tvoja majka i tvoja braća i hoće da te vide.“
042	LUK	008	021	[Isus] im odgovori: „Moja majka i moja braća su oni koji slušaju Božiju reč i izvršuju je.“
042	LUK	008	022	Jednog dana je [Isus] ušao u brodić sa svojim učenicima i rekao im: „Hajdemo na drugu stranu jezera!“Oni odu.
042	LUK	008	023	Dok su plovili, [Isus] zaspa. Podiže se bura na jezeru, tako da se čamac punio vodom, te su bili u opasnosti.
042	LUK	008	024	Njegovi učenici mu priđu i probude ga, govoreći: „Učitelju, učitelju, propadamo!“[Isus] se podiže, pa zapovedi vetru i talasima, te se oni smiriše i nastade tišina.
042	LUK	008	025	Onda im reče: „Gde vam je vera?“A oni su, uplašeni i začuđeni, govorili jedan drugom: „Ko je ovaj što zapoveda vetrovima i vodi, te mu se pokoravaju?“
042	LUK	008	026	Doplovili su do gedarinske oblasti, koji se nalazi nasuprot Galileji.
042	LUK	008	027	Kada se iskrcao na suvo, sreo ga je neki čovek iz grada, koji je bio opsednut zlim duhovima. On se dugo nije oblačio i nije živeo u kući, nego po grobovima.
042	LUK	008	028	Kada je video Isusa, povikao je, pao pred njega, i rekao veoma glasno: „Šta hoćeš od mene, Isuse, Sine najuzvišenijeg Boga? Molim te, nemoj da me mučiš!“
042	LUK	008	029	[Isus] je, naime, zapovedio nečistom duhu da izađe iz čoveka, jer ga je odavno obuzeo. Njega su morali da vezuju lancima i okovima i da ga čuvaju, ali bi on pokidao okove, i zli duh ga je terao na pusta mesta.
042	LUK	008	030	Isus ga upita: „Kako ti je ime?“On odgovori: „Legija!“, jer je mnogo zlih duhova ušlo u njega.
042	LUK	008	031	Oni su preklinjali Isusa da im ne zapovedi da odu u bezdan.
042	LUK	008	032	A tu u blizini, na jednoj padini, paslo je veliko krdo svinja. [Zli duhovi] zamole Isusa da im dozvoli da idu u svinje. [Isus] im je to dozvolio.
042	LUK	008	033	Tada su zli duhovi izašli iz čoveka, ušli u svinje, pa se krdo sjurilo niz obronak u jezero i podavilo se.
042	LUK	008	034	Kad su svinjari videli šta se dogodilo, razbežali su i javili to ljudima u gradu i po selima.
042	LUK	008	035	Ljudi izađu da vide šta se desilo. Kad su došli k Isusu, našli su čoveka koji je bio opsednut zlim duhovima, kako sedi do Isusovih nogu, odeven i pri zdravoj pameti. To ih je uplašilo.
042	LUK	008	036	Očevici su ispričali drugima kako je [Isus] iscelio opsednutog.
042	LUK	008	037	Stanovnici iz čitavog gedarinskog kraja su ga molili da ode, jer su se veoma uplašili. [Isus] uđe u brodić i vrati se.
042	LUK	008	038	A čovek, iz koga su izašli zli duhovi, zamolio ga je da ostane sa njim, ali ga je [Isus] otpremio, rekavši:
042	LUK	008	039	„Vrati se svojoj kući i ispričaj šta ti je Bog učinio.“On ode, te je po celom gradu govorio šta mu je Isus učinio.
042	LUK	008	040	Kada se Isus vratio na drugu obalu jezera, narod ga je srdačno dočekao, jer su ga svi očekivali.
042	LUK	008	041	Dođe i neki čovek koji se zvao Jair, starešina sinagoge. On kleknu pred Isusa i zamoli ga da dođe u njegov dom.
042	LUK	008	042	On je, naime, imao ćerku jedinicu od dvanaest godina, koja je bila na samrti. Dok je [Isus] išao, narod se gurao oko njega.
042	LUK	008	043	Tu je bila i neka žena koja je dvanaest godina bolovala od krvarenja. Ona je sav svoj imetak potrošila na lekare, ali nijedan nije mogao da je izleči.
042	LUK	008	044	Ona mu priđe s leđa i dotače rub njegove odeće. Krvarenje odmah prestade.
042	LUK	008	045	Isus upita: „Ko me je dotakao?“Kako su svi poricali, Petar odgovori: „Učitelju, to se narod oko tebe gura!“
042	LUK	008	046	Ali Isus reče: „Neko me je dotakao, jer sam osetio da je sila izašla iz mene.“
042	LUK	008	047	Videvši da nije ostala neprimećena, žena istupi drhteći, te pade ničice pred njega, i reče pred svim narodom zašto ga je dotakla i kako je odmah ozdravila.
042	LUK	008	048	[Isus] joj onda reče: „Ćerko, tvoja te je vera iscelila; idi s mirom.“
042	LUK	008	049	Dok je on još govorio, neko dođe iz kuće Jaira, starešine sinagoge, i reče Jairu: „Tvoja ćerka je umrla, ne muči više učitelja.“
042	LUK	008	050	Isus je to čuo, pa je rekao Jairu: „Ne boj se, samo veruj, i biće isceljena.“
042	LUK	008	051	Kada je došao u kuću, nikome nije dozvolio da uđe unutra s njim, osim Petra, Jovana, Jakova i devojčicinih roditelja.
042	LUK	008	052	Svi su plakali i naricali za njom. [Isus] reče: „Ne plačite, nije umrla, nego spava.“
042	LUK	008	053	Svi su mu se smejali, jer su znali da je umrla.
042	LUK	008	054	[Isus] uze njenu ruku i povika: „Devojčice, ustani!“
042	LUK	008	055	Njen duh se vrati, te ona odmah ustade, a [Isus] zapovedi da joj daju nešto da jede.
042	LUK	008	056	Njeni roditelji su bili zapanjeni, ali im [Isus] zapovedi da nikom ne govore šta se dogodilo.
042	LUK	009	001	[Isus] sazva Dvanaestoricu i dade im silu i vlast nad svim zlim duhovima i da isceljuju bolesti.
042	LUK	009	002	Poslao ih je da navešćuju Carstvo Božije i da leče.
042	LUK	009	003	[Isus] im reče: „Ne nosite ništa sa sobom na put: ni štap, ni vreću, ni hleb, ni novac, niti treba da imate dva para odeće.
042	LUK	009	004	U koju kuću uđete, u njoj i ostanite, sve dok ne odete iz tog mesta.
042	LUK	009	005	A ako vas ljudi ne prime, iziđite iz tog grada, otresite prašinu sa svojih nogu. To će biti dokaz protiv njih.“
042	LUK	009	006	Oni su zatim otišli, pa su propovedali Radosnu vest po selima i lečili posvuda.
042	LUK	009	007	Kad je Irod četverovlasnik čuo o svemu što se događa, bio je potpuno zbunjen, jer su neki govorili da je to Jovan Krstitelj ustao iz mrtvih.
042	LUK	009	008	Drugi su, opet, govorili da se to prorok Ilija pojavio, a treći da se neki od drevnih proroka vratio u život.
042	LUK	009	009	Irod je na to rekao: „Jovanu sam ja odrubio glavu; ali ko je taj o kome čujem takve stvari?“I nastojao je da vidi Isusa.
042	LUK	009	010	Kad su se apostoli vratili, ispričali su Isusu kakve su stvari učinili. [Isus] ih je onda poveo i povukao se u osamu prema gradu po imenu Vitsaida.
042	LUK	009	011	Međutim, narod je to saznao, pa je krenuo za njim. [Isus] ih je prihvatio i govorio im o Carstvu Božijem i izlečio one kojima je bilo potrebno izlečenje.
042	LUK	009	012	Kada je dan bio na izmaku, prišla su mu Dvanaestorica i rekla mu: „Otpravi narod, da bi mogli da odu do obližnjih sela i zaseoka da nađu prenoćište i hranu, jer smo ovde na pustom mestu.“
042	LUK	009	013	[Isus] im reče: „Dajte im vi da jedu.“Oni odgovore: „Mi imamo samo pet hlebova i dve ribe. Da odemo da kupimo hranu za sav ovaj narod?“
042	LUK	009	014	(Bilo je oko pet hiljada muškaraca.) Onda [Isus] reče svojim učenicima: „Svrstajte narod u grupe od po pedeset, pa neka posedaju.“
042	LUK	009	015	Oni tako učiniše, te svi posedaše.
042	LUK	009	016	[Isus] je uzeo pet hlebova i dve ribe, pogledao prema nebu i izrekao blagoslov. Potom je razlomio hleb i davao učenicima da iznesu pred narod.
042	LUK	009	017	Svi su jeli i nasitili se, a učenici su pokupili još dvanaest kotarica preostalog [hleba].
042	LUK	009	018	Jednom prilikom, kada se [Isus] sam molio, sa njime su bili i njegovi učenici. Pitao ih je: „Šta se u narodu govori: ko sam ja?“
042	LUK	009	019	Oni odgovoriše: „Jedni kažu da si Jovan Krstitelj, drugi da si Ilija, a treći da je to neki od proroka iz prošlosti ustao iz mrtvih.“
042	LUK	009	020	Isus ih upita: „A šta vi kažete: ko sam ja?“Petar odgovori: „[Ti si] Hristos Božiji.“
042	LUK	009	021	Isus im strogo zapovedi da to nikome ne govore.
042	LUK	009	022	Još im je rekao: „Sin Čovečiji mora mnogo da propati. Njega će odbaciti starešine, vodeći sveštenici i znalci Svetog pisma. Biće ubijen, ali će vaskrsnuti trećeg dana.“
042	LUK	009	023	Onda je svima rekao: „Ko hoće da ide za mnom, neka se odrekne sebe samog i neka uzme svoj krst svakoga dana, pa neka me sledi.
042	LUK	009	024	Jer, ko hoće da spase svoj život, izgubiće ga, a ko radi mene izgubi svoj život, taj će ga spasti.
042	LUK	009	025	Šta vredi čoveku da zadobije i sav svet, a samoga sebe izgubi ili sebi naudi?
042	LUK	009	026	A ko se zastidi mene i mojih reči, i Sin Čovečiji će se postideti njega kada bude došao u svojoj slavi, i u slavi svoga Oca i sa svetim anđelima.
042	LUK	009	027	Zaista vam kažem: među onima koji stoje ovde ima nekih koji neće iskusiti smrt dok ne vide Carstvo Božije.“
042	LUK	009	028	A oko osam dana nakon što je rekao ovo, poveo je Petra, Jovana i Jakova i popeo se na goru da se moli.
042	LUK	009	029	Dok se molio, njegovo lice se izmenilo, a njegova odeća postala bela i sjajna.
042	LUK	009	030	Uto se pojaviše dva čoveka, pa su razgovarali sa njim. To su bili Mojsije i Ilija,
042	LUK	009	031	koji su se ukazali u [nebeskoj] slavi. Govorili su o Isusovoj smrti, koju je trebalo da podnese u Jerusalimu.
042	LUK	009	032	Ali, Petra i njegove prijatelje savlada san. Kad su se probudili, ugledali su [Isusa u] njegovoj slavi i dva čoveka kako stoje sa njim.
042	LUK	009	033	Kada su oni odlazili od njega, Petar reče: „Učitelju, dobro je da smo ovde! Da načinimo tri senice: jednu tebi, jednu Mojsiju i jednu Iliji.“On, naime, nije znao šta govori.
042	LUK	009	034	Dok je Petar još govorio, dođe oblak i zakloni ih. Učenici su bili uplašeni kad ih je oblak natkrio.
042	LUK	009	035	Tada dođe glas iz oblaka, govoreći: „Ovo je moj izabrani Sin. Njega slušajte!“
042	LUK	009	036	Kada je glas utihnuo, Isus je ponovo bio sam. A učenici su ćutali i tih dana nikome nisu javljali ništa od onoga što su videli.
042	LUK	009	037	Sledećeg dana, kada su sišli sa gore, mnogo sveta mu je krenulo u susret.
042	LUK	009	038	Jedan čovek iz naroda povika: „Učitelju, obazri se na moga sina; to mi je jedinac.
042	LUK	009	039	Evo, spopada ga [zao] duh, te odjednom viče, trese ga i detetu pena pođe na usta. Ne pušta ga dok ga ne iscrpi.
042	LUK	009	040	Molio sam tvoje učenike da ga izgnaju, ali oni nisu mogli.“
042	LUK	009	041	Isus odgovori: „O, neverni i izopačeni rode, dokle ću još biti sa vama i podnositi vas? Dovedi svoga sina ovamo!“
042	LUK	009	042	Dok je dečak dolazio, zli duh ga obori na zemlju tresući ga. Isus zapovedi nečistom duhu, isceli dečaka i predade ga njegovom ocu.
042	LUK	009	043	Svi su bili zadivljeni Božijim veličanstvom. Dok su se svi još divili svemu što je učinio, [Isus] reče svojim učenicima:
042	LUK	009	044	„Dobro slušajte što vam kažem: Sin Čovečiji će biti predat ljudima u ruke.“
042	LUK	009	045	No, oni nisu razumeli te reči, jer je bilo sakriveno od njih, te nisu mogli da shvate, a bojali su se da ga pitaju o tome.
042	LUK	009	046	Među učenicima se povede rasprava o tome ko je najveći među njima.
042	LUK	009	047	No Isus, znajući o čemu oni razmišljaju u sebi, uze jedno dete, postavi ga pored sebe,
042	LUK	009	048	pa im reče: „Ko prihvata ovo dete u moje ime, mene prihvata, a ko mene prihvata, prihvata onoga koji me je poslao. Ko je najmanji među vama, taj je najveći.“
042	LUK	009	049	Jovan mu reče: „Učitelju, videli smo jednog čoveka kako u tvoje ime isteruje zle duhove. Mi smo mu to zabranili, zato što ne ide sa nama.“
042	LUK	009	050	Isus mu reče: „Nemojte mu braniti, jer ko nije protiv vas, za vas je.“
042	LUK	009	051	Kada je došlo vreme da bude vaznet [na nebo], [Isus] odluči da ode u Jerusalim.
042	LUK	009	052	Zato je poslao glasnike pred sobom. Oni odu i dođu u jedno samarjansko selo da pripreme što mu je potrebno.
042	LUK	009	053	Međutim, meštani ga nisu primili, zato što je išao u Jerusalim.
042	LUK	009	054	Kada su učenici Jakov i Jovan videli ovo, rekli su: „Gospode, hoćeš li da kažemo da oganj siđe sa neba i uništi ih?“
042	LUK	009	055	[Isus] se okrenu, pa ih prekori [zbog toga: ] „Ne znate kakvog ste duha!
042	LUK	009	056	Sin Čovečiji nije došao da uništi ljudske duše, nego da ih spase.“Zatim su otišli u drugo selo.
042	LUK	009	057	Idući putem, neko reče Isusu: „Slediću te kud god ti budeš pošao!“
042	LUK	009	058	Isus mu odgovori: „Lisice imaju jazbine, ptice gnezda, a Sin Čovečiji nema gde da nasloni glavu.“
042	LUK	009	059	Zatim je rekao jednom drugom: „Pođi za mnom.“No, on reče: „Gospode, dozvoli mi prvo da odem i sahranim oca.“
042	LUK	009	060	„Pusti neka mrtvi sahranjuju svoje mrtve – reče mu [Isus] – a ti idi i objavljuj Carstvo Božije.“
042	LUK	009	061	Treći reče: „Gospode, ja ću te slediti, ali mi dozvoli da se najpre pozdravim sa svojim ukućanima.“
042	LUK	009	062	A Isus mu reče: „Niko ko se primi pluga, pa se okreće natrag, nije prikladan za Carstvo Božije.“
042	LUK	010	001	Posle ovoga je Gospod odredio drugu sedamdeset dvojicu učenika i poslao ih po dvojicu pred sobom u svaki grad i svako mesto u koje je nameravao da dođe.
042	LUK	010	002	Rekao im je: „Žetve je mnogo, a malo radnika. Stoga se molite Gospodaru žetve da pošalje radnike na svoju žetvu.
042	LUK	010	003	Idite! Ja vas šaljem kao jaganjce među vukove.
042	LUK	010	004	Ne uzimajte sa sobom ni novčanika, ni torbe, ni obuće. Na putu se ni sa kim ne pozdravljajte.
042	LUK	010	005	Kad ulazite u neku kuću, prvo recite:’Mir ovoj kući!’
042	LUK	010	006	Ako čovek mira živi tamo, vaš mir će ostati na toj kući; a ako ne, vaš mir će se vratiti k vama.
042	LUK	010	007	U toj kući ostanite i jedite i pijte šta god vam daju, jer radnik zaslužuje svoju platu. I ne prelazite iz kuće u kuću.
042	LUK	010	008	Ako se nađete u nekom gradu i prime vas, jedite ono što postave pred vas.
042	LUK	010	009	U tom mestu isceljujte bolesne i govorite im:’Približilo se Carstvo Božije!’
042	LUK	010	010	A ako dođete u neki grad, pa vas ne prime, onda idite po njegovim ulicama i govorite:
042	LUK	010	011	’Otresamo i prašinu koja je u vašem gradu prionula za naše stope. Ali da znate: približilo se Carstvo Božije!’
042	LUK	010	012	Kažem vam da će Sodomi biti lakše na Sudnji dan nego onom gradu.
042	LUK	010	013	Jao tebi, Horazine! Jao tebi, Vitsaido! Jer da su se u Tiru i Sidonu dogodila čuda koja su bila učinjena u vama, odavno bi se već pokajali, sedeći u kostreti i pepelu.
042	LUK	010	014	Zato će Tiru i Sidonu biti lakše na Sudnji [dan] nego vama.
042	LUK	010	015	A ti, Kafarnaume, hoćeš li se do neba uzdići? Do Sveta mrtvih ćeš se srušiti!
042	LUK	010	016	Ko vas sluša – mene sluša, i ko vas odbacuje – mene odbacuje, a ko odbacuje mene – odbacuje onoga koji me je poslao.“
042	LUK	010	017	A sedamdeset dvojica se vratiše i sa radošću rekoše: „Gospode, i zli duhovi nam se pokoravaju u tvoje ime!“
042	LUK	010	018	Isus im reče: „Gledao sam Satanu kako pada s neba kao munja.
042	LUK	010	019	Evo, dao sam vam vlast da gazite zmije i škorpije i svaku neprijateljsku silu. Oni vam nikako neće nauditi.
042	LUK	010	020	Neka vas ne raduje to što vam se [zli] dusi pokoravaju, nego što su vaša imena zapisana na nebu.“
042	LUK	010	021	Tada se Isus ispuni radošću po Svetom Duhu i reče: „Hvalim te, Oče, Gospodaru neba i zemlje, što si ovo sakrio od mudrih i umnih, a otkrio onima [što su kao] mala deca. Da, Oče, jer ti je tako bilo po volji.
042	LUK	010	022	Otac mi je sve predao; i niko ne zna ko je Sin osim Oca, i niko ne zna ko je Otac osim Sina, i onog kome Sin hoće da otkrije.“
042	LUK	010	023	Onda se okrenuo prema učenicima i samo njima rekao: „Blažene su oči, koje gledaju ono što vi gledate.
042	LUK	010	024	Kažem vam da su mnogi proroci i carevi želeli da vide ono što vi gledate, ali nisu videli, i da čuju ono što vi slušate, ali nisu čuli.“
042	LUK	010	025	Neki znalac Svetog pisma ustade i upita Isusa, s namerom da ga iskuša: „Učitelju, šta treba da činim da bih baštinio večni život?“
042	LUK	010	026	[Isus] mu odgovori: „Šta je zapisano u Zakonu? Kako to tamo čitaš?“
042	LUK	010	027	Ovaj mu odgovori: „Voli Gospoda, Boga svoga, svim srcem svojim, svom dušom svojom, svom snagom svojom i svim umom svojim, i bližnjega svoga kao samoga sebe.“
042	LUK	010	028	Isus mu reče: „Dobro si odgovorio. Čini tako i živećeš.“
042	LUK	010	029	Ali ovaj, želeći da se opravda, upita Isusa: „Ko je moj bližnji?“
042	LUK	010	030	Isus na to reče: „Silazio neki čovek iz Jerusalima u Jerihon i dopao u ruke razbojnicima. Oni ga svuku, pretuku, pa odu, ostavljajući ga polumrtva.
042	LUK	010	031	Desilo se da je tim putem silazio neki sveštenik. Kada je video unesrećenog, nastavio je dalje.
042	LUK	010	032	I neki Levit je prolazio tim putem. Video je unesrećenog i nastavio dalje.
042	LUK	010	033	Tako je i neki Samarjanin putovao tuda. Kada je došao do unesrećenog, pogledao ga je i sažalio se nad njim.
042	LUK	010	034	Zatim mu je prišao, prelio njegove rane uljem i vinom i previo ih. Onda ga je stavio na svoje magare, odveo do gostionice i pobrinuo se za njega.
042	LUK	010	035	Sutradan je izvadio dva srebrnjaka, dao ih gostioničaru, i rekao:’Postaraj se za njega, pa ako potrošiš više, doplatiću ti kada se budem vraćao.’
042	LUK	010	036	Šta misliš: ko je od ove trojice bio bližnji onome što je pao razbojnicima u ruke?“– [upita Isus].
042	LUK	010	037	Ovaj odgovori: „Onaj koji je pokazao milosrđe prema njemu.“Isus mu onda reče. „Idi i ti i čini tako.“
042	LUK	010	038	Dok su putovali, [Isus] svrati u neko selo. Tamo ga je ugostila neka žena po imenu Marta.
042	LUK	010	039	Ona je imala sestru koja se zvala Marija. Ova druga je sela do Gospodovih nogu i slušala njegovo učenje.
042	LUK	010	040	A Marta se sva rastrčala da ga što bolje posluži. Ona priđe i reče: „Gospode, zar ne mariš što me je moja sestra ostavila da sama poslužujem? Reci joj, stoga, da mi pomogne!“
042	LUK	010	041	Isus joj odgovori: „Marta, Marta, isuviše se brineš i uznemiravaš,
042	LUK	010	042	a samo je jedno potrebno. Marija je izabrala bolji deo koji joj niko neće oduzeti.“
042	LUK	011	001	Jednom prilikom se [Isus] molio na nekom mestu. Kad je završio, njegovi učenici mu rekoše: „Gospode, nauči nas da se molimo, kao što je i Jovan naučio svoje učenike.“
042	LUK	011	002	[Isus] im reče: „Kada se molite, govorite:’Oče, neka se slavi ime tvoje sveto, neka dođe Carstvo tvoje,
042	LUK	011	003	hleb naš nasušni daj nam svakog dana,
042	LUK	011	004	i oprosti nam grehe naše, jer i mi opraštamo svakom svom dužniku. I ne daj da podlegnemo iskušenju.’“
042	LUK	011	005	Onda im reče: „Zar ko od vas ima takvog prijatelja, kod koga bi otišao u po noći i rekao mu:’Prijatelju, pozajmi mi tri hleba,
042	LUK	011	006	jer mi je došao prijatelj s puta, a nemam šta da iznesem pred njega’,
042	LUK	011	007	a prijatelj mu odgovorio iz kuće:’Ne uznemiravaj me! Vrata su zaključana i ja sam sa svojom decom u postelji; ne mogu da ustanem da ti dam.’?
042	LUK	011	008	Kažem vam, ako i ne ustane da mu da hleb zato što mu je prijatelj, ustaće i daće mu što mu treba da bi sačuvao sebi obraz.
042	LUK	011	009	Tako i ja vama kažem: molite i daće vam se, tražite i naći ćete, kucajte i otvoriće vam se.
042	LUK	011	010	Jer, ko god moli, dobija, ko god traži, nalazi, i ko god kuca, tome se otvara.
042	LUK	011	011	Ko je od vas takav otac da sinu pruži zmiju kad mu ovaj zatraži ribu?
042	LUK	011	012	Ili škorpiju, kad zatraži jaje?
042	LUK	011	013	Dakle, kada vi, budući zli, umete da dajete dobre darove svojoj deci, koliko više će Otac na nebesima dati Svetoga Duha onima koji zatraže od njega?“
042	LUK	011	014	Jednom je [Isus] isterivao zlog duha, uzročnika zanemelosti. Kada je zli duh izašao, gluvi čovek je progovorio, a narod se zadivio.
042	LUK	011	015	Ipak, neki od njih rekoše: „On uz pomoć Veelzevula, glavara zlih duhova, isteruje zle duhove!“
042	LUK	011	016	Drugi su ga, opet, iskušavali, tražeći od njega da im da znak s neba.
042	LUK	011	017	[Isus] je znao šta oni misle, pa im je rekao: „Svako carstvo koje se podeli unutar sebe, opusteće, i ako se porodica razjedini, raspašće se.
042	LUK	011	018	Ako je Satana ustao protiv sebe samog, kako će opstati njegovo carstvo? Vi, naime, tvrdite da ja uz pomoć Veelzevula izgonim zle duhove.
042	LUK	011	019	Ako ja uz pomoć Veelzevula izgonim zle duhove, uz čiju pomoć ih vaši učenici izgone? Zato će vam oni suditi.
042	LUK	011	020	Ali, ako ja Božijim prstom izgonim zle duhove, onda je k vama došlo Carstvo Božije.
042	LUK	011	021	Kada jaki čovek oružjem čuva svoj dom, njegova dobra su bezbedna.
042	LUK	011	022	Ali kada neko jači dođe i savlada ga, on mu uzima oružje u koje se pouzdao i deli što je pokrao od njega.
042	LUK	011	023	Ko nije sa mnom, protiv mene je, i ko sa mnom ne sakuplja, taj rasipa.
042	LUK	011	024	Kada nečisti duh izađe iz čoveka, on tumara po bezvodnim mestima tražeći sebi pokoja. I pošto ga ne nalazi, kaže:’Vratiću se u svoj dom, odakle sam izašao.’
042	LUK	011	025	Kada se vrati, nalazi kuću počišćenu i uređenu.
042	LUK	011	026	Onda odlazi i dovodi sedam drugih duhova, gorih od sebe, pa uđu i nastane se tamo. Čoveku onda to potonje stanje biva gore no što mu je bilo pređašnje.“
042	LUK	011	027	Dok je Isus govorio, neka žena iz naroda uzvikne: „Blažena majka koja te je rodila i dojila!“
042	LUK	011	028	A Isus reče: „Blaženiji su oni koji slušaju reč Božiju i drže je.“
042	LUK	011	029	Kako se narod sticao, [Isus] poče da govori: „Ovaj naraštaj je zao naraštaj; on traži znak, ali mu se neće dati drugi znak, osim znaka Jone.
042	LUK	011	030	I kao što je Jona bio znak za Ninivljane, tako će i Sin Čovečiji biti znak za ljude ovoga naraštaja.
042	LUK	011	031	Carica sa juga će se podići iz mrtvih na Sudnji dan sa ovim naraštajem i optužiće ga, jer je iz daleka došla da čuje Solomonovu mudrost, a evo, ovde se zbiva nešto što prevazilazi Solomona.
042	LUK	011	032	Ninivljani će se podići iz mrtvih na Sudnji [dan] sa ovim naraštajem i optužiti ga, jer su se oni pokajali na Joninu propoved, a evo, ovde [se zbiva] nešto što prevazilazi Jonu.
042	LUK	011	033	Niko ne pali svetiljku da bi je stavio na skriveno mesto ili pod mericu, već je stavlja na svećnjak, tako da vide svetlost svi koji ulaze.
042	LUK	011	034	Tvoje oko je svetiljka tvome telu. Ako je tvoje oko bezazleno, celo tvoje telo je osvetljeno; ako je tvoje oko zlobno, celo tvoje telo je u tami.
042	LUK	011	035	Zato gledaj da svetlost koja je u tebi ne postane tama.
042	LUK	011	036	Dakle, ako je svetlost u celom tvom telu, tako da nema nijednog mračnog dela, onda ćeš u potpunosti biti osvetljen, kao kad te svetiljka osvetljava svojim sjajem.“
042	LUK	011	037	Dok je Isus još govorio, jedan farisej ga pozva da obeduje sa njim. Isus uđe i zauzme mesto za stolom.
042	LUK	011	038	Fariseji se začudiše videvši da Isus nije prvo oprao ruke pre obeda.
042	LUK	011	039	Gospod im reče: „Da, vi fariseji spolja čistite čašu i posuđe, a iznutra ste puni pohlepe i zloće.
042	LUK	011	040	Bezumnici! Nije li [Bog] koji je stvorio [čovekovu] spoljašnjost, takođe stvorio i [njegovu] nutrinu?
042	LUK	011	041	Nego, dajte ono što je iznutra kao milostinju, pa će vam sve biti čisto.
042	LUK	011	042	Jao vama, fariseji, jer dajete desetak od nane i rute i od svakog povrća, a zanemarujete pravdu i ljubav Božiju! Ovo je trebalo činiti, a ono ne izostavljati.
042	LUK	011	043	Jao vama, fariseji, jer volite istaknuta mesta u sinagogama i da vas sa uvažavanjem pozdravljaju po trgovima!
042	LUK	011	044	Jao vama, jer ste kao neobeleženi grobovi po kojima ljudi neznajući idu!“
042	LUK	011	045	Tada mu znalci Svetog pisma rekoše: „Učitelju, kad govoriš ove stvari, ti i nas vređaš!“
042	LUK	011	046	[Isus] odgovori: „Jao i vama, znalcima Svetog pisma, jer teretite ljude jedva podnošljivim bremenima, a sami ne mrdate ni prstom [da im pomognete]!
042	LUK	011	047	Jao vama, jer podižete spomenike prorocima, a vaši su ih preci pobili!
042	LUK	011	048	Time svedočite da odobravate dela svojih predaka: oni su ih pobili, a vi im dižete spomenike.
042	LUK	011	049	Zato Bog po svojoj mudrosti reče:’Poslaću im proroke i apostole; neke će ubiti, a neke prognati.’
042	LUK	011	050	Stoga će vaš naraštaj biti smatran krivim za krv svih proroka koja se prolila od početka sveta do sada,
042	LUK	011	051	od krvi Avelja, pa do krvi Zaharije koga su ubili između žrtvenika i Doma [Gospodnjeg]. Da, kažem vam, vaš naraštaj će se smatrati krivim.
042	LUK	011	052	Jao vama, znalci Svetog pisma, jer ste uzeli ključ znanja. Sami niste ušli, a sprečili ste one koji su hteli da uđu!“
042	LUK	011	053	Kad je Isus otišao odande, znalci Svetog pisma i fariseji su se žestoko okomili na njega, salećući ga pitanjima
042	LUK	011	054	i vrebajući da ulove neku reč koja bi ga optužila.
042	LUK	012	001	U međuvremenu se okupilo na hiljade ljudi, tako da su gazili jedni druge. Tada [Isus] prvo poče da govori svojim učenicima: „Čuvajte se farisejskog kvasca, koji je licemerje.
042	LUK	012	002	Nema ničeg što je skriveno, da se neće otkriti, niti tajnog, da se neće doznati.
042	LUK	012	003	Jer, što ste rekli u tami, čuće se na svetlosti dana, i što ste rekli iza zatvorenih vrata, razglasiće se sa krovova.
042	LUK	012	004	Prijatelji moji, kažem vam, ne bojte se onih koji ubijaju telo, jer posle toga ne mogu više ništa da učine.
042	LUK	012	005	Reći ću vam koga da se bojite: bojte se [Boga], koji, pošto ubije, ima vlast da baci u pakao. Da, kažem vam, njega se bojte.
042	LUK	012	006	Zar se ne prodaju pet vrabaca za dva novčića? Ipak, ni jedan od njih nije zaboravljen od Boga.
042	LUK	012	007	A vama su i sve vlasi na glavi prebrojane. Zato se ne bojte: vi vredite mnogo više od jata vrabaca.
042	LUK	012	008	Kažem vam: svako ko me prizna pred ljudima, priznaću i ja njega pred anđelima Božijim.
042	LUK	012	009	A ko se mene odrekne pred ljudima, odreći ću se i ja njega pred anđelima Božijim.
042	LUK	012	010	Svako ko kaže reč protiv Sina Čovečijeg, biće mu oprošteno, ali ko izgovori hulu protiv Svetoga Duha, tome se neće oprostiti.
042	LUK	012	011	Kada vas budu izvodili u sinagoge da vam sude, ili pred namesnike i vladare, ne brinite se kako ćete se braniti, ili šta ćete govoriti,
042	LUK	012	012	jer će vas Sveti Duh poučiti šta da kažete u taj čas.“
042	LUK	012	013	Neko iz naroda reče: „Učitelju, reci mom bratu da podeli sa mnom nasledstvo!“
042	LUK	012	014	[Isus] mu reče: „Čoveče, ko je mene postavio da sudim ili delim imovinu među vama?“
042	LUK	012	015	Onda se obratio svima: „Pazite i čuvajte se svake pohlepe, jer ničiji život ne zavisi od obilja njegovih dobara, koliko god da ih ima.“
042	LUK	012	016	Onda im ispriča jednu priču: „Nekom bogatom čoveku obilno rodila njiva.
042	LUK	012	017	[Čovek] je razmišljao u sebi:’Šta da uradim? Nemam gde da sakupim letinu.’
042	LUK	012	018	Onda reče:’Ovako ću učiniti: srušiću svoje žitnice i sagradiću veće, pa ću tamo smestiti sve žito i ostala dobra.
042	LUK	012	019	Onda ću reći sebi: „Dušo moja, imaš mnoga dobra smeštena za dugo godina. Odmaraj, jedi, pij i uživaj!“’
042	LUK	012	020	Ali Bog mu reče:’Bezumniče! Još noćas ću uzeti tvoju dušu. Kome li će ostati ono što si stekao?’
042	LUK	012	021	Tako biva sa svakim koji zgrće sebi bogatstvo, a pred Bogom je siromašan.“
042	LUK	012	022	Isus reče svojim učenicima: „Stoga vam kažem: ne brinite se za život, šta ćete jesti, ili za telo, šta ćete obući,
042	LUK	012	023	jer je život vredniji od hrane i telo od odeće.
042	LUK	012	024	Pogledajte gavrane! Oni niti seju, niti žanju, nemaju ni skladišta ni žitnice, a Bog ih hrani. Vi vredite mnogo više od ptica.
042	LUK	012	025	Ko od vas može brinući se produžiti sebi život, makar samo i za kratko vreme?
042	LUK	012	026	Dakle, ako ne možete da učinite ni to što je najmanje, zašto se brinete za ostalo?
042	LUK	012	027	Pogledajte ljiljane kako rastu! Ne trude se, niti predu, a ja vam kažem da ni Solomon u svoj svojoj raskoši nije bio odeven kao i jedan od njih.
042	LUK	012	028	Pa ako Bog tako odeva bilje koje je danas u polju, a već sutra se baca u peć, koliko li će pre odenuti vas, o, maloverni!
042	LUK	012	029	Zato se ne opterećujte time šta ćete jesti ili piti i ne brinite se oko toga,
042	LUK	012	030	jer sve to traže i mnogobošci u ovome svetu. Vaš Otac zna da vam je sve to potrebno.
042	LUK	012	031	Nego, tražite Carstvo njegovo, a [Bog] će vam ovo dodati.
042	LUK	012	032	Ne boj se, malo stado, jer je Ocu bilo po volji da vam da Carstvo.
042	LUK	012	033	Prodajte svoju imovinu i dajte je kao milostinju. Opremite se torbama koje neće dotrajati i neiscrpnim blagom sa neba, koje lopov ne krade niti moljac uništava.
042	LUK	012	034	Jer, gde je vaše blago, tamo će biti i vaše srce.
042	LUK	012	035	Opašite svoje bokove, a vaše svetiljke neka gore.
042	LUK	012	036	Budite kao sluge koje očekuju svoga gospodara da se vrati sa svadbe, da mu odmah otvore vrata kad on dođe i pokuca.
042	LUK	012	037	Blago onim slugama koje gospodar, kad se vrati, nađe budne. Zaista vam kažem da će se sam gospodar opasati, posaditi ih za trpezu i posluživati ih.
042	LUK	012	038	Blago onim slugama koje gospodar, kada dođe, nađe budne i pripravne u ponoć ili pred svitanje.
042	LUK	012	039	Ovo znajte: ako bi domaćin znao u koje doba će lopov doći, ne bi dozvolio da mu provali u kuću.
042	LUK	012	040	Tako i vi budite spremni, jer će Sin Čovečiji doći u čas kada ne mislite.“
042	LUK	012	041	Petar upita: „Gospode, govoriš li ovu priču samo nama ili i svima ostalima?“
042	LUK	012	042	Gospod odgovori: „Ko je, dakle, verni i mudri upravitelj? To je onaj koga Gospodar postavi da se stara o ostalim slugama da dobijaju obroke na vreme.
042	LUK	012	043	Blažen je onaj sluga koga Gospodar, kada dođe, zatekne da ovako radi.
042	LUK	012	044	Zaista vam kažem da će mu poveriti upravu nad celim svojim imanjem.
042	LUK	012	045	Ali ako taj sluga kaže:’Moj Gospodar se zadržao na putu’, pa počne da tuče sluge i sluškinje, da jede, pije i opija se,
042	LUK	012	046	doći će Gospodar ovih slugu u dan u koji ga ne očekuje, te će ga poseći i odrediti mu mesto među nevernicima.
042	LUK	012	047	Sluga koji zna gospodarevu volju, a ne izvršuje je i nije pripravan, biće išiban jako.
042	LUK	012	048	A sluga koji ne zna, a učini ono što zaslužuje kaznu, biće malo šiban. Od svakoga kome je mnogo dano, mnogo će se i zahtevati. Kome je više povereno, od toga će se još više zahtevati.
042	LUK	012	049	Došao sam da bacim oganj na zemlju. O, kako bih voleo da već plamti!
042	LUK	012	050	Treba i krštenje da primim, i kako mi je teško dok se to ne svrši!
042	LUK	012	051	Mislite li da sam došao da donesem mir na zemlju? Ne, kažem vam, nego razdor.
042	LUK	012	052	Naime, od sada će se petoro u kući podeliti: troje protiv dvoje i dvoje protiv troje,
042	LUK	012	053	otac protiv sina i sin protiv oca, majka protiv ćerke i ćerka protiv majke, svekrva protiv snahe i snaha protiv svekrve.“
042	LUK	012	054	A mnoštvu je rekao: „Kada vidite da se oblak pojavljuje na zapadu, odmah kažete da će biti nevreme, i bude nevreme.
042	LUK	012	055	A kad dune vetar s juga, vi kažete da će biti vrućina, i tako i bude.
042	LUK	012	056	Licemeri! Izgled zemlje i neba znate da protumačite; kako onda ne znate da protumačite ovo vreme?
042	LUK	012	057	Zar sami ne uviđate šta je pravedno?
042	LUK	012	058	Ako te zajmodavac potera na sud, nastoj koliko možeš da izgladiš stvar sa njim dok ste još na putu. U protivnom, odvešće te pred sudiju i sudija će te predati sudskom službeniku, pa će te ovaj baciti u tamnicu.
042	LUK	012	059	Kažem ti da nećeš izaći odande dok ne isplatiš i poslednji novčić.“
042	LUK	013	001	U to vreme dođu neki i izveste Isusa o Galilejcima koje je Pilat pobio dok su prinosili žrtve [Bogu].
042	LUK	013	002	[Isus] im reče: „Mislite li da su ovi Galilejci bili grešniji od ostalih Galilejaca, zato što su tako nastradali?
042	LUK	013	003	Nimalo! Kažem vam: ako se ne pokajete, svi ćete tako izginuti.
042	LUK	013	004	Ili, zar mislite da su onih osamnaest na koje se srušila kula u Siloamu i pobila ih, bili krivlji od ostalih jerusalimskih stanovnika?
042	LUK	013	005	Nimalo! Kažem vam: ako se ne pokajete svi ćete tako izginuti.“
042	LUK	013	006	Onda im je ispričao ovu priču: „Jedan čovek imao smokvu posađenu u svom vinogradu. Dođe on da vidi ima li roda, ali ne nađe.
042	LUK	013	007	Tada reče vinogradaru:’Evo, već tri godine dolazim i tražim rod na ovoj smokvi, ali ga ne nalazim. Poseci je! Zašto da iscrpljuje zemlju?’
042	LUK	013	008	Ali [vinogradar] odgovori:’Gospodaru, ostavi je još ovu godinu. Okopaću je i nađubriti,
042	LUK	013	009	pa će možda roditi. Ako ne rodi, poseci je.’“
042	LUK	013	010	Jedne subote je poučavao u sinagogi.
042	LUK	013	011	Tamo se našla i neka žena koju je nečisti duh, uzročnik bolesti, osamnaest godina držao zgrbljenu, te nije mogla da se ispravi.
042	LUK	013	012	Videvši je, Isus je pozva k sebi, i reče joj: „Ženo, oslobađam te tvoje bolesti!“
042	LUK	013	013	Isus položi svoje ruke na nju i žena se odmah ispravi i poče da slavi Boga.
042	LUK	013	014	Starešina sinagoge, ljut što je Isus iscelio u subotu, reče: „Ima šest radnih dana u nedelji. U te dane dolazite da se lečite, a ne u subotu!“
042	LUK	013	015	Gospod mu odgovori: „Licemeri! Ne odvezuje li svako svoga vola ili magarca od jasala i ne vodi li ga na pojilo subotom?
042	LUK	013	016	Nije li trebalo osloboditi ovu Avrahamovu ćerku, koju je Satana osamnaest godina držao svezanu, od sveza baš u subotu?“
042	LUK	013	017	Svi njegovi protivnici bili su postiđeni onim što je rekao, ali se narod radovao svim izvanrednim delima koje je učinio.
042	LUK	013	018	Onda [Isus] reče: „Čemu je slično Carstvo Božije? S čime da ga uporedim?
042	LUK	013	019	Ono je slično gorušičinom zrnu koje čovek uzme i poseje u svojoj bašti. Seme onda izrasta i postaje drvo i ptice nebeske gnezde se po njegovim granama.“
042	LUK	013	020	[Isus] ponovo reče: „S čime da uporedim Carstvo Božije?
042	LUK	013	021	Ono je slično kvascu koji žena uzme i umesi sa tri mere brašna, dok sve testo ne uskisne.“
042	LUK	013	022	[Isus] je zatim prolazio kroz gradove i sela i poučavao, nastavljajući svoje putovanje prema Jerusalimu.
042	LUK	013	023	Neko mu reče: „Gospode, ima li malo onih koji će biti spaseni?“[Isus] odgovori:
042	LUK	013	024	„Borite se da uđete na uska vrata, jer vam kažem da će mnogi nastojati da uđu, ali neće moći.
042	LUK	013	025	Kad domaćin ustane i zatvori vrata, vi ćete ostati pred vratima i moliti:’Gospode, otvori nam!’ Onda će vam on odgovoriti:’Ne znam ni ko ste ni odakle ste.’
042	LUK	013	026	Tada ćete reći:’Mi smo jeli i pili sa tobom; ti si poučavao po našim ulicama!’
042	LUK	013	027	A on će vam odgovoriti:’Ne znam ni ko ste ni odakle ste. Odlazite od mene svi, koji činite bezakonje!’
042	LUK	013	028	Tamo ćete plakati i škrgutati zubima kada vidite Avrahama, Isaka i Jakova i sve proroke u Carstvu Božijem, a vi izbačeni.
042	LUK	013	029	Doći će narodi s istoka i zapada, severa i juga, i posedati na gozbu Carstva Božijeg.
042	LUK	013	030	I gle, tamo će poslednji biti prvi, i prvi – poslednji.“
042	LUK	013	031	U taj čas pristupiše mu neki fariseji i rekoše mu: „Idi odavde na neko drugo mesto, jer Irod hoće da te ubije.“
042	LUK	013	032	[Isus] im reče: „Recite toj lisici:’Evo, izgonim zle duhove i lečim bolesne danas i sutra, a treći dan završavam.’
042	LUK	013	033	Ali danas, sutra i prekosutra moram da putujem, jer ne ide da prorok pogine izvan Jerusalima.
042	LUK	013	034	Jerusalime, Jerusalime, ti što ubijaš proroke i kamenuješ one koji su poslani k tebi, koliko puta sam hteo da skupim tvoju decu, kao što kvočka skuplja svoje piliće pod krila, ali vi niste hteli.
042	LUK	013	035	Evo, opusteće vaša kuća. A ja vam kažem da me nećete videti dok ne kažete:’Blagosloven onaj koji dolazi u ime Gospodnje!’“
042	LUK	014	001	Jedne subote je [Isus] došao u kuću jednog od vodećih fariseja na obed. Okupljeni su pažljivo motrili na njega.
042	LUK	014	002	Uto neki čovek koji je patio od vodene bolesti stade pred Isusa.
042	LUK	014	003	Isus upita znalce Svetog pisma i fariseje: „Da li je dopušteno lečiti subotom ili ne?“
042	LUK	014	004	Oni su ćutali. [Isus] prihvati čoveka, isceli ga i pusti ga da ide.
042	LUK	014	005	A njima reče: „Ako nekome od vas sin ili vo upadne u bunar, zar ga neće odmah izvaditi i u subotu?“
042	LUK	014	006	Na to nisu mogli da mu odgovore.
042	LUK	014	007	[Isus] je primetio da su neki gosti birali počasna mesta, pa im je ispričao priču:
042	LUK	014	008	„Kad te neko pozove na svadbu, nemoj da sedneš u pročelje, jer domaćin može da pozove nekog ko je ugledniji od tebe.
042	LUK	014	009	Tada će on, koji je pozvao i tebe i njega, doći i reći:’Ustupi mu mesto.’ Onda ćeš postiđen zauzeti poslednje mesto.
042	LUK	014	010	Nego, ako te pozovu, idi i zauzmi poslednje mesto. Tada će onaj koji te je pozvao, doći i reći:’Prijatelju, pomakni se na više.’ Tako ćeš biti počašćen pred svima koji s tobom sede za stolom.
042	LUK	014	011	Jer, svako ko se uznosi, biće ponižen, a ko se ponizi, biće uzvišen.“
042	LUK	014	012	A domaćinu reče: „Kad priređuješ ručak ili večeru, ne pozivaj prijatelje, ni braću, ni rodbinu, ni bogate susede, jer bi oni mogli da pozovu tebe i tako ti uzvrate.
042	LUK	014	013	Nego, kad priređuješ gozbu, pozovi siromahe, bogalje, hrome, slepe.
042	LUK	014	014	Tada ćeš biti blažen, jer ne mogu da ti uzvrate, a [Bog] će ti uzvratiti prilikom vaskrsenja pravednih.“
042	LUK	014	015	A jedan od gostiju, kada je to čuo, reče mu: „Blaženi su oni koji će biti za trpezom u Carstvu Božijem!“
042	LUK	014	016	[Isus] mu reče: „Neki čovek je priredio veliku gozbu i pozvao mnogo ljudi.
042	LUK	014	017	Kad je bilo vreme da gozba počne, poslao je svoga slugu da kaže zvanicama:’Dođite, sve je već pripravljeno.’
042	LUK	014	018	Ali, svi od reda počnu da se izgovaraju. Prvi mu reče:’Kupio sam njivu, pa moram da idem da je vidim. Molim te, primi moje izvinjenje.’
042	LUK	014	019	Drugi reče:’Kupio sam pet jarmova volova, pa idem da vidim valjaju li. Molim te, primi moje izvinjenje.’
042	LUK	014	020	Treći reče:’Oženio sam se, te zato ne mogu da dođem.’
042	LUK	014	021	Sluga se vrati i javi to svome gospodaru. Gospodar se na to razgnevi i reče svome sluzi:’Brzo idi na gradske ulice i prolaze i dovedi ovamo siromahe, bogalje, slepe i hrome.’
042	LUK	014	022	Sluga se uskoro vrati i reče:’Gospodaru, tvoja naredba je izvršena, ali još uvek ima mesta.’
042	LUK	014	023	Tada gospodar reče sluzi:’Izađi na puteve i međe, pa nateraj ljude da dođu, da mi se napuni kuća.
042	LUK	014	024	Kažem vam da nijedan od onih ljudi koji su bili pozvani neće okusiti moje večere.’“
042	LUK	014	025	Jednom, dok je veliko mnoštvo naroda putovalo s Isusom, on se okrenu prema njima i reče im:
042	LUK	014	026	„Ko dolazi k meni, a nije mu omrzao njegov otac i majka, žena i deca, braća i sestre, pa i sopstveni život, ne može da bude moj učenik.
042	LUK	014	027	Ko ne nosi svoj krst i ne sledi me, ne može da bude moj učenik.
042	LUK	014	028	Ako neko od vas hoće da zida kulu, on prvo sedne i proračuna koliki će biti trošak, da vidi ima li dovoljno da završi.
042	LUK	014	029	U protivnom, postaviće temelj, a neće moći da dovrši gradnju. Svi koji to vide, rugaće mu se
042	LUK	014	030	i govoriti:’Ovaj čovek je počeo da zida, a nije mogao da završi!’
042	LUK	014	031	Ili koji car ide u rat protiv drugog cara, a da prvo ne sedne i razmotri može li da se sa deset hiljada vojnika odupre onome koji ide na njega sa dvadeset hiljada?
042	LUK	014	032	Ako ne može, poslaće izaslanike [moćnijem caru] dok je ovaj još daleko, da razgovaraju o miru.
042	LUK	014	033	Prema tome, svaki od vas ko se ne odrekne svega što ima, ne može da bude moj učenik.
042	LUK	014	034	So je dobra, ali ako izgubi slanoću, čime li će je povratiti?
042	LUK	014	035	Nije ni za zemlju, ni za đubrivo, nego je izbacuju napolje. Ko ima uši, neka sluša!“
042	LUK	015	001	Svi poreznici i grešnici su se okupljali oko Isusa da ga slušaju.
042	LUK	015	002	Fariseji i znalci Svetog pisma su gunđali i govorili: „Ovaj prihvata grešnike i jede sa njima.“
042	LUK	015	003	[Isus] im onda ispriča ovu priču:
042	LUK	015	004	„Ko od vas, ako ima stotinu ovaca, pa mu se izgubi jedna, neće ostaviti devedeset devet u pustinji, dok ne nađe tu jednu?
042	LUK	015	005	Kad je nađe, stavlja je na svoja ramena sa radošću.
042	LUK	015	006	A kada dođe kući, poziva prijatelje i susede, i kaže im:’Radujte se sa mnom, jer sam našao svoju ovcu koja se izgubila.’
042	LUK	015	007	Kažem vam da će tako i na nebu biti veća radost zbog jednog grešnika koji se pokaje, nego zbog devedeset devet pravednika kojima nije potrebno pokajanje.“
042	LUK	015	008	„Ili, zamislite neku ženu koja ima deset srebrnih novčića, pa izgubi jedan. Neće li ona upaliti svetiljku i pomesti kuću, te pomno tražiti dok ga ne nađe?
042	LUK	015	009	A kada ga nađe, poziva prijatelje i susede, govoreći:’Radujte se sa mnom, jer sam pronašla srebrni novčić koji sam izgubila!’
042	LUK	015	010	Kažem vam da se anđeli raduju pred Bogom zbog jednog grešnika koji se pokaje.“
042	LUK	015	011	[Isus] nastavi: „Neki čovek imao dva sina.
042	LUK	015	012	[Jednom], mlađi sin reče ocu:’Oče, daj mi moj deo imovine.’ Tako [otac] podeli imovinu između njih.
042	LUK	015	013	Nekoliko dana kasnije, mlađi sin pokupi sve što ima i ode u daleku zemlju. Tamo je protraćio svoju imovinu na razvratan život.
042	LUK	015	014	A kada je potrošio sve, nastane velika glad u toj zemlji, i on počne da oskudeva.
042	LUK	015	015	Onda je otišao i pribio se uz jednog stanovnika te zemlje, koji ga je poslao na svoja polja da čuva svinje.
042	LUK	015	016	Žudeo je da napuni stomak roščićima koje su svinje jele, ali mu niko nije davao.
042	LUK	015	017	No, došavši k sebi, reče:’Koliko je slugu kod mog oca koji imaju hleba u izobilju, a ja ovde skapavam od gladi!
042	LUK	015	018	Ustaću i poći k mome ocu, pa ću mu reći: „Oče, zgrešio sam i Bogu i tebi;
042	LUK	015	019	nisam više dostojan da se zovem tvojim sinom. Primi me kao jednog od tvojih slugu.“’
042	LUK	015	020	Tako je ustao i krenuo svome ocu. Ali, dok je još bio daleko, ugleda ga njegov otac i sažali se, pa potrča, zagrli ga i izljubi.
042	LUK	015	021	Sin mu reče:’Oče, zgrešio sam i Bogu i tebi. Nisam više dostojan da se zovem tvojim sinom.’
042	LUK	015	022	Ali otac naredi svojim slugama:’Brzo donesite najbolju odeću i obucite mu je. Stavite mu prsten na ruku i obujte mu sandale na noge
042	LUK	015	023	I uhvatite ugojeno tele i zakoljite ga, da jedemo i da se radujemo!
042	LUK	015	024	Jer je ovaj moj sin bio mrtav, ali je oživeo. Bio je izgubljen, ali je sada nađen.’ Onda počeše da proslavljaju.
042	LUK	015	025	Njegov stariji sin je bio na njivi. Kad je došao blizu kuće, čuo je da se svira i igra.
042	LUK	015	026	Pozvao je jednog slugu i upitao ga šta se to dešava.
042	LUK	015	027	Sluga mu reče:’Došao je tvoj brat, pa je tvoj otac zaklao ugojeno tele, jer mu se vratio kući živ i zdrav.’
042	LUK	015	028	On se rasrdio i nije hteo da uđe u kuću. Otac izađe iz kuće, pa ga je molio da uđe.
042	LUK	015	029	Ali on odgovori ocu:’Evo, toliko godina ti služim i nikada nisam prekršio nijednu tvoju zapovest, a nikad mi nisi dao jare da se proveselim sa svojim prijateljima.
042	LUK	015	030	Ali kada je došao ovaj tvoj sin koji je proćerdao tvoje imanje sa bludnicama, zaklao si ugojeno tele za njega.’
042	LUK	015	031	’Sine moj – reče mu [otac] – ti si uvek sa mnom, i sve što je moje, to je i tvoje.
042	LUK	015	032	Ali treba da budemo veseli i da se radujemo, jer je ovaj tvoj brat bio mrtav, ali je oživeo; bio je izgubljen, ali je nađen.’“
042	LUK	016	001	[Isus] reče svojim učenicima: „Neki bogat čovek imao upravitelja koga su optužili da mu rasipa imanje.
042	LUK	016	002	Zato ga je pozvao i rekao mu:’Šta to čujem o tebi? Podnesi izveštaj o svom upravljanju, jer ne možeš više da budeš moj upravitelj.’
042	LUK	016	003	Upravitelj reče u sebi:’Moj gospodar uzima od mene upravu. Šta da radim? Za kopanje nemam snage, a stidim se da prosim.
042	LUK	016	004	Znam šta ću da uradim, da bi me, kad izgubim službu, ljudi primili u svoje kuće.’
042	LUK	016	005	Onda je pozvao k sebi dužnike svoga gospodara, jednog po jednog. Pitao je prvog:’Koliko duguješ mome gospodaru?’
042	LUK	016	006	On odgovori:’Stotinu bačvica ulja.’ Onda mu reče:’Uzmi svoju priznanicu i brzo napiši pedeset.’
042	LUK	016	007	Onda upita drugog:’A koliko ti duguješ?’ Dužnik reče:’Stotinu džakova pšenice.’ On mu reče:’Uzmi svoju priznanicu i napiši osamdeset.’
042	LUK	016	008	Gospodar pohvali nepoštenog upravitelja što je bio snalažljiv. Jer se ljudi ovoga sveta bolje snalaze sa svojim rodom, nego narod svetlosti sa svojim.
042	LUK	016	009	Ja vam kažem: zemaljsko bogatstvo je nepravedno; ali vi ga upotrebite da steknete sebi prijatelje. Kada ono nestane, bićete primljeni u večne stanove.
042	LUK	016	010	Ko je veran u najmanjem, biće veran i u najvećem, a ko je nepošten u najmanjem, biće nepošten i u velikom.
042	LUK	016	011	Dakle, ako niste bili pouzdani u zemaljskom bogatstvu koje je nepravedno, ko će vam poveriti pravo bogatstvo?
042	LUK	016	012	I ako se niste pokazali pouzdanima u onom što nije vaše, kako će vam [Bog] dati ono što je vaše?
042	LUK	016	013	Nijedan sluga ne može služiti dva gospodara. Jer, ili će jednoga mrzeti, a drugoga voleti; ili će jednome biti privržen, a drugoga prezirati. Ne možete služiti Bogu i bogatstvu!“
042	LUK	016	014	Kad su fariseji čuli sve ovo, podsmevali su mu se, jer su voleli novac.
042	LUK	016	015	[Isus] im reče: „Vi se pred ljudima pravite da ste pravedni, ali Bog poznaje vaša srca. Jer što se među ljudima smatra za izuzetno, to je Bogu gadno.
042	LUK	016	016	Zakon i Proroci su se naveštavali do dolaska Jovana Krstitelja. Od tada se propoveda Radosna vest o Carstvu Božijem i svako navaljuje da uđe u njega.
042	LUK	016	017	Ali je lakše da nebo i zemlja iščeznu, nego da se i jedna crtica u Zakonu ispusti.
042	LUK	016	018	Svako ko se razvede od svoje žene i oženi se drugom, čini preljubu. Isto tako i onaj koji se oženi razvedenom čini preljubu.
042	LUK	016	019	Bio jednom neki bogataš. Oblačio se u odeću od skerleta i finog lana, i raskošno se gostio svaki dan.
042	LUK	016	020	Pred njegovim vratima je ležao jedan siromah koji se zvao Lazar, sav u čirevima,
042	LUK	016	021	željan da se najede mrvica koje su padale sa bogataševog stola. Psi su dolazili i lizali njegove rane.
042	LUK	016	022	Kada je siromah umro, anđeli ga odneše k Avrahamu. I bogataš je umro i bio sahranjen.
042	LUK	016	023	Dok se mučio u Svetu mrtvih, podigao je pogled i izdaleka video Avrahama i Lazara sa njim.
042	LUK	016	024	Onda povika:’Oče Avrahame, smiluj mi se i pošalji Lazara da umoči samo vrh svoga prsta u vodu i rashladi mi jezik, jer se veoma mučim u ovoj vatri!’
042	LUK	016	025	Avraham mu odgovori:’Sinko, seti se da si tokom svoga životnog veka primao dobre stvari, dok je Lazar primao loše. Sada se on ovde teši, a ti se mučiš.
042	LUK	016	026	Osim toga, između nas i vas postavljena je velika provalija, tako da oni koji bi hteli odavde k vama ne mogu da pređu, niti iko odande može da pređe k nama.’
042	LUK	016	027	Bogataš nastavi:’Onda te molim, oče, da pošalješ Lazara u dom moga oca,
042	LUK	016	028	gde imam petoro braće. Neka ide i upozori ih da ne bi došli na ovo mesto mučenja.’
042	LUK	016	029	Avraham reče:’Oni imaju Mojsija i Proroke, pa neka ih slušaju!’
042	LUK	016	030	Ali [bogataš] reče:’Ne, oče Avrahame, oni će se pokajati ako neko dođe iz mrtvih.’
042	LUK	016	031	Avraham mu reče:’Ako ne slušaju Mojsija i Proroke, neće ih ubediti ni ako neko ustane iz mrtvih.’“
042	LUK	017	001	[Isus] reče svojim učenicima: „Iskušenja koja navode na greh moraju da dođu, ali teško onome koji je uzrok tim iskušenjima.
042	LUK	017	002	Tome bi bilo bolje da mu obese o vrat vodenični kamen i da ga bace u more, nego da navede na greh jednog od ovih malenih.
042	LUK	017	003	Zato pazite na sebe. Ako tvoj brat zgreši, opomeni ga i ako se pokaje, oprosti mu.
042	LUK	017	004	Ako sedam puta na dan zgreši protiv tebe i sedam puta dnevno dođe k tebi i kaže ti:’Kajem se’, ti mu oprosti.“
042	LUK	017	005	Apostoli rekoše Gospodu: „Uvećaj nam veru!“
042	LUK	017	006	Gospod reče: „Ako biste imali vere kao zrno gorušice, mogli biste da kažete ovom dudu:’Iščupaj se iz korena i posadi u more!’ i on bi vas poslušao.
042	LUK	017	007	Recimo da neko od vas ima slugu koji ore ili čuva stado. Kada se on vrati sa njive, ko će mu od vas reći:’Dođi odmah i sedi pa jedi!’
042	LUK	017	008	Naprotiv! Reći će mu:’Spremi mi večeru, presvuci se i poslužuj me dok jedem i pijem, a posle toga ćeš ti da jedeš i da piješ.’
042	LUK	017	009	Treba li [gospodar] da zahvali sluzi što je izvršio naređenje?
042	LUK	017	010	Tako i vi govorite kad učinite što vam je bilo naređeno:’Mi smo samo beskorisne sluge; učinili smo samo ono što smo bili dužni da učinimo.’“
042	LUK	017	011	Putujući prema Jerusalimu, [Isus] je prolazio granicom Samarije i Galileje.
042	LUK	017	012	Dok je ulazio u jedno selo, pošlo mu je u susret deset gubavih ljudi. Stali su podalje
042	LUK	017	013	i povikali: „Isuse! Učitelju! Smiluj se na nas!“
042	LUK	017	014	Kada ih [Isus] vide, reče im: „Idite i pokažite se sveštenicima!“Bili su izlečeni još dok su išli.
042	LUK	017	015	Jedan od njih, kada je primetio da je izlečen, vratio se slaveći Boga iz sveg glasa.
042	LUK	017	016	Pao je ničice pred Isusove noge zahvaljujući mu. Taj čovek je bio Samarjanin.
042	LUK	017	017	Isus reče: „Bilo je deset isceljenih; gde su ostala devetorica?
042	LUK	017	018	Zar se niko od njih nije vratio da zahvali Bogu, osim ovoga stranca?“
042	LUK	017	019	[Isus] mu reče: „Ustani i idi; tvoja vera te je ozdravila.“
042	LUK	017	020	Jednom su ga fariseji pitali kada će doći Carstvo Božije. On im je odgovorio: „Carstvo Božije ne dolazi na takav način da se može opaziti.
042	LUK	017	021	Niko ne može reći:’Evo, tu je!’ ili:’Eno, tamo je!’, jer je Carstvo Božije među vama.“
042	LUK	017	022	A učenicima reče: „Doći će vremena kada ćete poželeti da vidite samo jedan dan Sina Čovečijeg, ali ga nećete videti.
042	LUK	017	023	I biće onih koji će vam govoriti:’Eno ga tamo!’ i:’Evo ga ovde!’ Ne idite tamo i ne povodite se za njima.
042	LUK	017	024	Kad Sin Čovečiji dođe u svoj dan, to će biti kao kad munja sevne, pa osvetli nebo s jednog kraja na drugi.
042	LUK	017	025	Ali on prvo treba da propati i da ga ovaj naraštaj odbaci.
042	LUK	017	026	Kad dođu dani da se Sin Čovečiji vrati, to će biti kao u Nojevo vreme:
042	LUK	017	027	jelo se i pilo, ženilo se i udavalo, do dana kada je Noje ušao u plovilo. Onda je došao potop i svi su se podavili.
042	LUK	017	028	Slično je bilo i u Lotovo vreme: jelo se i pilo, prodavalo i kupovalo, sadilo i gradilo.
042	LUK	017	029	A na dan kad je Lot izašao iz Sodome, s neba je počeo da sipa oganj i sumpor i sve ih pobio.
042	LUK	017	030	Tako će biti i u dan kad se objavi Sin Čovečiji.
042	LUK	017	031	U te dane, ko je na krovu neka ne silazi da uzme stvari iz kuće. I ko se nađe u polju neka se ne vraća natrag.
042	LUK	017	032	Setite se Lotove žene!
042	LUK	017	033	Ko hoće da sačuva svoj život, izgubiće ga; a ko ga izgubi, ostaće u životu.
042	LUK	017	034	Kažem vam: te noći će dvojica biti u postelji; jedan će biti uzet, a drugi će ostati.
042	LUK	017	035	Dve žene će zajedno mleti; jedna će biti uzeta, a druga će ostati.
042	LUK	017	036	Dvojica će biti u polju; jedan će biti uzet, drugi će ostati.“
042	LUK	017	037	Tada ga upitaše: „A gde [će to biti], Gospode?“On im odgovori: „Gde bude lešine, tamo će se i lešinari okupljati.“
042	LUK	018	001	Onda im je [Isus] ispričao priču o tome kako uvek treba da se mole i da ne posustaju.
042	LUK	018	002	Rekao je: „U jednom gradu živeo neki sudija. Boga se nije bojao, niti je za ljude mario.
042	LUK	018	003	U istom gradu živela je i neka udovica. Ona je došla k njemu i rekla:’Odbrani me od mog tužitelja!’
042	LUK	018	004	On dugo nije hteo da to učini, ali napokon reče:’Iako se ne bojim Boga, niti marim za ljude,
042	LUK	018	005	ipak ću odbraniti ovu udovicu, jer mi dodijava. Inače će me izludeti ako nastavi da dolazi.’“
042	LUK	018	006	Gospod reče: „Slušajte šta kaže nepravedni sudija!
042	LUK	018	007	Neće li Bog odbraniti svoje izabrane koji mu vape danju i noću? Hoće li oklevati?
042	LUK	018	008	Kažem vam da će ih odbraniti brzo. Ali kad Sin Čovečiji dođe, hoće li naći veru na zemlji?“
042	LUK	018	009	A onima koji su se pouzdavali u svoju pravednost i nipodaštavali ostale, [Isus] je ispričao ovu priču:
042	LUK	018	010	„Dva čoveka su došla u hram da se mole. Jedan je bio farisej, a drugi poreznik.
042	LUK	018	011	Farisej je ustao i molio se u sebi ovako:’Bože, hvala ti što nisam kao ostali ljudi, razbojnici, nepravednici, preljubnici, ili kao ovaj poreznik.
042	LUK	018	012	Postim dva puta nedeljno i dajem desetak od svega što zaradim.’
042	LUK	018	013	Poreznik je stao podalje i nije se usuđivao da podigne pogled prema nebu. Udarao se u prsa i govorio:’Bože, smiluj se meni grešniku!’
042	LUK	018	014	Kažem vam, ovaj je otišao opravdan [pred Bogom], a ne prvi. Jer, svako ko se uznosi, biće ponižen, a ko se ponizi, biće uzvišen.“
042	LUK	018	015	Narod je donosio Isusu malu decu da ih dotakne. Učenici su to videli, pa su im branili.
042	LUK	018	016	Ali Isus ih je pozvao, rekavši: „Pustite decu da dolaze k meni; nemojte ih sprečavati, jer takvima pripada Carstvo Božije!
042	LUK	018	017	Zaista vam kažem, ko ne prihvati Carstvo Božije kao dete, nikako ne može ući u njega!“
042	LUK	018	018	Jedan glavar ga upita: „Dobri učitelju, šta treba da činim da bih baštinio večni život?“
042	LUK	018	019	Isus mu odgovori: „Zašto me nazivaš dobrim? Niko nije dobar osim samoga Boga.
042	LUK	018	020	Zapovesti poznaješ:’Ne čini preljube, ne ubij, ne kradi, ne svedoči lažno, poštuj svoga oca i svoju majku.’“
042	LUK	018	021	Ovaj odgovori: „Sve sam to izvršavao još od svoje mladosti.“
042	LUK	018	022	Kada je Isus to čuo, rekao mu je: „Još ti jedno nedostaje: prodaj sve što imaš, pa razdeli to siromasima i imaćeš blago na nebesima. Onda dođi i sledi me.“
042	LUK	018	023	Kada je glavar to čuo, veoma se ražalostio, jer je bio veoma bogat.
042	LUK	018	024	Isus ga je pogledao, i rekao: „Kako li je teško imućnima da uđu u Carstvo Božije!
042	LUK	018	025	Jer, lakše je kamili da prođe kroz iglene uši, nego bogatašu da uđe u Carstvo Božije.“
042	LUK	018	026	A oni koji su slušali, upitaše: „Pa ko se onda može spasti?“
042	LUK	018	027	[Isus] odgovori: „Što je nemoguće ljudima, moguće je Bogu.“
042	LUK	018	028	Petar reče: „Evo, mi smo ostavili što smo imali i krenuli za tobom.“
042	LUK	018	029	[Isus] odgovori: „Zaista vam kažem, nema toga ko je ostavio kuću, ili ženu, ili braću, ili roditelje, ili decu, radi Carstva Božijeg,
042	LUK	018	030	koji neće primiti mnogo puta više u ovo vreme, a u vremenu koje dolazi primiće večni život.“
042	LUK	018	031	Onda je poveo Dvanaestoricu i rekao im: „Evo, penjemo se prema Jerusalimu. Tamo će se ispuniti sve što su proroci napisali o Sinu Čovečijem.
042	LUK	018	032	Predaće ga neznabošcima koji će mu se rugati, vređati ga i pljuvati.
042	LUK	018	033	Pošto ga išibaju, ubiće ga, ali će on trećeg dana vaskrsnuti.“
042	LUK	018	034	Ali učenici nisu razumeli ništa od ovoga. Te reči su im bile nepojmljive, te nisu znali o čemu govori.
042	LUK	018	035	Kad je [Isus] došao nadomak Jerihona, neki slepac je sedeo kraj puta i prosio.
042	LUK	018	036	Čuvši da mnogo naroda prolazi tuda, upita o čemu se radi.
042	LUK	018	037	Rekli su mu da to prolazi Isus iz Nazareta.
042	LUK	018	038	On tada povika: „Isuse, Sine Davidov, smiluj mi se!“
042	LUK	018	039	Oni što su išli napred korili su ga i ućutkivali. Ali on je još jače vikao: „Sine Davidov, smiluj mi se!“
042	LUK	018	040	Isus se zaustavi i zapovedi da ga dovedu k njemu. Kad je slepac došao pred njega, [Isus] ga upita:
042	LUK	018	041	„Šta hoćeš da ti učinim?“On odgovori: „Gospode, hoću da progledam.“
042	LUK	018	042	Tada Isus reče: „Progledaj! Tvoja vera te je ozdravila.“
042	LUK	018	043	On progleda istog trena. Onda je pošao za Isusom slaveći Boga. Videvši ovo, sav je narod slavio Boga.
042	LUK	019	001	[Isus] je ušao u Jerihon i prolazio [gradom].
042	LUK	019	002	Tu je živeo neki čovek po imenu Zakhej. On je bio glavar poreznički i uz to veoma bogat.
042	LUK	019	003	Trudio se da vidi ko je Isus, ali nije mogao od naroda, jer je bio nizak rastom.
042	LUK	019	004	On zato potrči napred i popne se na divlju smokvu da ga vidi, jer je trebalo da [Isus] prođe tim putem.
042	LUK	019	005	Kad je Isus došao do tog mesta, pogledao je gore i rekao mu: „Zakheju, brzo siđi! Danas treba da ostanem u tvojoj kući.“
042	LUK	019	006	Zakhej brzo siđe, pa ga radosno primi k sebi.
042	LUK	019	007	Svi koji su to videli, počeli su da negoduju: „Došao je u goste jednom grešniku!“
042	LUK	019	008	No, Zakhej ustade i reče Gospodu: „Evo, Gospode, polovinu svoje imovine poklanjam siromasima. A ako sam nekoga u čemu prevario, vratiću četverostruko.“
042	LUK	019	009	Isus reče: „Danas je došlo spasenje ovoj kući, jer je i ovaj čovek potomak Avrahamov.
042	LUK	019	010	Naime, Sin Čovečiji je došao da traži i spase izgubljene.“
042	LUK	019	011	Onima koji su slušali ovo, [Isus] je ispričao još jednu priču. Bio je, naime, blizu Jerusalima i narod je mislio da će se Carstvo Božije pojaviti odmah.
042	LUK	019	012	[Isus] reče: „Neki čovek plemićkog porekla otputuje u daleku zemlju da primi u nasledstvo carstvo i da se vrati.
042	LUK	019	013	Pozvao je svojih deset slugu, dao im deset zlatnika, i rekao im:’Trgujte dok se ne vratim.’
042	LUK	019	014	Ali njegovi sugrađani su ga mrzeli, pa su za njim poslali izaslanike da poruče:’Nećemo da taj čovek vlada nad nama!’
042	LUK	019	015	Kad je primio u nasledstvo carstvo, čovek se vratio. Odmah je poslao po one sluge kojima je dao novac, da vidi šta je koji zaradio.
042	LUK	019	016	Prvi dođe i reče:’Gospodaru, tvoj zlatnik je zaradio još deset zlatnika.’
042	LUK	019	017	Gospodar reče:’Odlično, dobri slugo! Pošto si bio veran u najmanjem, evo ti vlast nad deset gradova.’
042	LUK	019	018	Dođe i drugi i reče:’Gospodaru, tvoj zlatnik je zaradio još pet zlatnika.’
042	LUK	019	019	Gospodar i ovome reče:’Ti vladaj nad pet gradova.’
042	LUK	019	020	Dođe i treći i reče:’Gospodaru, evo tvoga zlatnika koji sam sačuvao u marami.
042	LUK	019	021	Plašio sam te se, jer si težak čovek. Uzimaš što nisi ostavio i žanješ gde nisi posejao.’
042	LUK	019	022	[Gospodar] mu reče:’Zli slugo, sudiću ti po tvojim rečima! Ti si znao da sam težak čovek, da uzimam što nisam ostavio i žanjem gde nisam posejao?
042	LUK	019	023	Zašto nisi dao moj novac u menjačnicu? Ja bih ga po povratku podigao s kamatom.’
042	LUK	019	024	Onda reče prisutnima:’Uzmite mu zlatnik i dajte onome što ima deset zlatnika.’
042	LUK	019	025	Oni mu rekoše:’Gospodaru, on već ima deset zlatnika!’
042	LUK	019	026	[Gospodar odgovori]:’Kažem vam da će se dati svakome koji ima, a uzeće se od onoga koji nema.
042	LUK	019	027	A one moje neprijatelje, koji nisu hteli da ja vladam nad njima, dovedite ovamo i pogubite ih preda mnom.’“
042	LUK	019	028	Kad je ovo ispričao, [Isus] je krenuo dalje, nastavljajući prema Jerusalimu.
042	LUK	019	029	Kada je bio blizu Vitfage i Vitanije, kod gore što se zove Maslinska, poslao je dvojicu učenika,
042	LUK	019	030	rekavši im: „Idite u selo koje je pred vama. Kad uđete u njega, naći ćete privezano magare, koje niko nikad nije jahao. Odvežite ga i dovedite.
042	LUK	019	031	Ako vas neko upita:’Zašto ga odvezujete?’, vi mu recite:’Gospodu je potrebno.’“
042	LUK	019	032	Poslani odu i nađu onako kako im je bilo rečeno.
042	LUK	019	033	Dok su odvezivali magare, upitaše ih vlasnici: „Zašto odvezujete magare?“
042	LUK	019	034	Oni odgovoriše: „Gospodu treba.“
042	LUK	019	035	Doveli su magare, prebacili svoje ogrtače preko njega i posadili Isusa na nj.
042	LUK	019	036	Dok je ulazio u Jerusalim, narod je prostirao svoje ogrtače po putu.
042	LUK	019	037	Kad su došli blizu obronka Maslinske gore, sa koga se silazi u Jerusalim, sve mnoštvo Isusovih učenika poče da hvali Boga za sva čuda koje su videli. Radovali su se i glasno uzvikivali:
042	LUK	019	038	„Blagosloven Car koji dolazi u ime Gospodnje! Mir na nebu i slava na visini!“
042	LUK	019	039	A neki fariseji iz gomile rekoše: „Učitelju, zabrani svojim učenicima [da to čine]!“
042	LUK	019	040	[Isus] im odgovori: „Kažem vam: ako oni ućute, kamenje će vikati.“
042	LUK	019	041	Kada je došao još bliže, ugledao je grad i zaplakao nad njim,
042	LUK	019	042	govoreći: „[O, grade], kada bi bar u ovaj dan shvatio šta ti donosi mir! Ipak, ti to sada ne možeš da vidiš.
042	LUK	019	043	Jer doći će dani, kada će tvoji neprijatelji podići opkope oko tebe, opkoliće te i navaliti na tebe.
042	LUK	019	044	Sravniće sa zemljom i tebe i tvoje stanovništvo, i neće ostaviti ni kamen na kamenu, jer nisi spoznao vreme kada je [Bog] došao k tebi.“
042	LUK	019	045	Kada je ušao u hram, počeo je da isteruje one koji su prodavali.
042	LUK	019	046	Rekao im je: „Napisano je:’Moj Dom biće Dom za molitvu’, a vi ste od njega napravili razbojničku pećinu!“
042	LUK	019	047	Svakog dana je poučavao u hramu. Međutim, vodeći sveštenici i znalci Svetog pisma, zajedno sa narodnim glavarima, gledali su da ga ubiju.
042	LUK	019	048	Ipak, nisu mogli da nađu načina kako da to učine, jer ga je sav narod s velikom pažnjom slušao.
042	LUK	020	001	Dok je [Isus] jednom poučavao narod u hramu i propovedao Radosnu vest, dođu k njemu vodeći sveštenici i znalci Svetog pisma i starešine.
042	LUK	020	002	Rekli su mu: „Kaži nam u čije ime činiš ovo? Ko te je ovlastio za to?“
042	LUK	020	003	[Isus] im reče: „Postaviću i ja vama jedno pitanje. Recite mi:
042	LUK	020	004	Odakle je Jovan dobio pravo da krštava? S neba ili od ljudi?“
042	LUK	020	005	Oni su umovali među sobom i govorili: „Ako kažemo’od Boga’, reći će nam:’Zašto mu onda niste verovali?’
042	LUK	020	006	A ako kažemo’od čoveka’, sav narod će nas kamenovati, jer su uvereni da je Jovan bio prorok.“
042	LUK	020	007	Tako su odgovorili [Isusu] da ne znaju odakle je.
042	LUK	020	008	Isus im odgovori: „Ni ja vama neću reći u čije ime činim ovo.“
042	LUK	020	009	[Isus] je zatim nastavio sa ovom pričom: „Neki čovek je posadio vinograd, iznajmio vinogradarima i otputovao na duže vreme.
042	LUK	020	010	Kad je došlo vreme berbe, on pošalje slugu vinogradarima da mu daju deo njegovog roda. Međutim, vinogradari ga premlate i pošalju ga praznih ruku.
042	LUK	020	011	[Vlasnik] pošalje drugog slugu, ali [vinogradari] i njega premlate, narugaju mu se i pošalju ga praznih ruku.
042	LUK	020	012	[Vlasnik] pošalje i trećeg slugu, ali [vinogradari] ga izranjave i isteraju.
042	LUK	020	013	Onda vlasnik vinograda reče:’Poslaću svog voljenog sina; možda će njega poštovati.’
042	LUK	020	014	Ali, kada ga vinogradari videše, rekoše jedan drugom:’Ovo je naslednik. Hajde da ga ubijemo, pa će nasledstvo biti naše!’
042	LUK	020	015	Tako ga izbaciše izvan vinograda i ubiše. Šta će, dakle, vlasnik vinograda učiniti sa njima?
042	LUK	020	016	Doći će i pobiće te vinogradare, a vinograd dati drugima.“Kada je [narod] to čuo, rekao je: „Nikako!“
042	LUK	020	017	[Isus] ih je pogledao i rekao im: „Šta onda znači ono što je napisano:’Kamen što su zidari odbacili, postade kamen ugaoni’?
042	LUK	020	018	Ko god padne na taj kamen, razbiće se, a na koga on padne, zdrobiće ga.“
042	LUK	020	019	Tada su znalci Svetog pisma i vodeći sveštenici gledali da ga uhvate, ali su se bojali naroda, jer su znali da je [Isus] ispričao priču zbog njih.
042	LUK	020	020	Tada su počeli da motre na Isusa, pa su poslali uhode. Ovi su se pravili da su pošteni, kako bi ga naveli da kaže nešto zbog čega bi ga predali namesnikovoj vlasti i sili.
042	LUK	020	021	Oni ga upitaše: „Učitelju, znamo da govoriš i učiš po pravdi. Ti ne gledaš ko je ko, nego poučavaš ljude istini o Božijem putu.
042	LUK	020	022	Da li je dopušteno davati porez caru ili ne?“
042	LUK	020	023	[Isus] je prozreo njihovo lukavstvo, pa im je rekao:
042	LUK	020	024	„Pokažite mi srebrnjak. Čiji je lik i natpis?“Oni odgovore: „Carev.“
042	LUK	020	025	[Isus] im reče: „Onda dajte caru carevo, a Bogu Božije.“
042	LUK	020	026	Pošto nisu mogli da ga uhvate u reči pred narodom, zaćutali su zadivljeni njegovim odgovorom.
042	LUK	020	027	Pristupe mu i neki sadukeji, koji govore da nema vaskrsenja, i upitaju ga:
042	LUK	020	028	„Učitelju, Mojsije nam je napisao:’Ako neki čovek umre i iza sebe ostavi ženu, a nema dece, onda neka se njegov brat oženi udovicom i podigne potomstvo svome bratu.’
042	LUK	020	029	Bilo tako sedmoro braće. Prvi se oženi i umre bez dece.
042	LUK	020	030	Tako i drugi.
042	LUK	020	031	I treći se oženi istom ženom i umre. I tako sva sedmorica pomreše ne ostavljajući poroda.
042	LUK	020	032	Na kraju umre i žena.
042	LUK	020	033	Kad prilikom vaskrsenja budu vaskrsli, kome će, dakle, pripasti žena, budući da su sedmorica bila njome oženjena?“
042	LUK	020	034	Isus im odgovori: „Ljudi se na ovom svetu žene i udaju.
042	LUK	020	035	Ali oni koje [Bog] udostoji vaskrsenja iz mrtvih i budućeg sveta, neće se ni ženiti ni udavati.
042	LUK	020	036	Oni su kao anđeli, jer ne mogu više umreti. Oni su deca Božija, jer su ustali iz mrtvih.
042	LUK	020	037	Pa i Mojsije je pokazao da mrtvi vaskrsavaju u odlomku o grmu [koji ne sagoreva]. Tu on Gospoda naziva Bogom Avrahamovim, Bogom Isakovim i Bogom Jakovljevim.
042	LUK	020	038	Dakle, Bog nije [Bog] mrtvih, nego živih, jer su za njega svi živi.“
042	LUK	020	039	Neki od znalaca Svetog pisma mu rekoše: „Učitelju, dobro si odgovorio.“
042	LUK	020	040	Niko se više nije usuđivao da ga o čemu zapita.
042	LUK	020	041	Isus ih upita: „Kako to da se govori da je obećani Hristos Davidov Sin?
042	LUK	020	042	Naime, sam David kaže u knjizi Psalama:’Reče Gospod Gospodu mome: „Sedi meni s moje desne strane,
042	LUK	020	043	dok dušmane ne položim tvoje, za tvoje noge postolje da budu.“’
042	LUK	020	044	Dakle, ako ga David naziva Gospodom, kako onda može da bude njegov sin?“
042	LUK	020	045	Dok je sav narod slušao, [Isus] reče svojim učenicima:
042	LUK	020	046	„Čuvajte se znalaca Svetog pisma. Oni vole da idu u dugačkim odorama, i da ih narod sa uvažavanjem pozdravlja po trgovima. Biraju prva sedišta u sinagogama i pročelja na gozbama.
042	LUK	020	047	Oni osiromašuju udovičke kuće, i to pod izgovorom dugih molitava. Zato će biti strože osuđeni.“
042	LUK	021	001	[Isus] je pogledao oko sebe i video kako bogati ubacuju u hramsku blagajnu svoje novčane priloge.
042	LUK	021	002	Video je i neku siromašnu udovicu kako ubacuje onamo dva mala bakarna novčića,
042	LUK	021	003	pa je rekao: „Zaista vam kažem da je ova siromašna udovica priložila više nego svi drugi.
042	LUK	021	004	Jer su svi dali priloge od svog izobilja, a ona je od svoje neimaštine stavila sve što je imala za život.“
042	LUK	021	005	Neki [Isusovi učenici] su razgovarali o hramu, kako ga krasi divno kamenje i zavetni darovi. [Isus na to] reče:
042	LUK	021	006	„Doći će dani kada neće ostati ni kamen na kamenu, koji se neće porušiti.“
042	LUK	021	007	Oni upitaše: „Učitelju, kada će se, onda, ovo dogoditi i šta će biti znak da će se to dogoditi?“
042	LUK	021	008	[Isus] odgovori: „Pazite da vas ko ne zavede! Mnogi će doći u moje ime govoreći:’Ja sam taj!’ i:’Nastupilo je vreme!’ Ne idite za njima!
042	LUK	021	009	A kada čujete o ratovima i bunama, ne plašite se, jer to mora prvo da se dogodi. Ipak, neće odmah doći kraj.“
042	LUK	021	010	[Isus] nastavi: „Podići će se narod na narod i carstvo na carstvo;
042	LUK	021	011	biće velikih zemljotresa, i gladi i pošasti po različitim mestima. Biće i zastrašujućih viđenja, te velikih znakova s neba.
042	LUK	021	012	Ali, pre svega toga, zatvaraće vas i goniti, i predavati u sinagoge i tamnice. Odvodiće vas pred careve i namesnike zbog mog imena.
042	LUK	021	013	To će vam biti prilika da svedočite.
042	LUK	021	014	A vi dobro upamtite: ne pripremajte se unapred kako ćete se braniti!
042	LUK	021	015	Jer ja ću vam dati reči i mudrost kojoj vaši protivnici neće moći da se suprotstave niti da protivreče.
042	LUK	021	016	Predavaće vas roditelji i braća, rođaci i prijatelji, a neke od vas će ubiti.
042	LUK	021	017	Svi će vas mrzeti radi mog imena.
042	LUK	021	018	Ipak, nećete izgubiti ni dlaku s glave.
042	LUK	021	019	Istrajte, pa ćete tako steći život.
042	LUK	021	020	Kada vidite da je vojska opkolila Jerusalim, znajte da se primakao čas njegovog opustošenja.
042	LUK	021	021	Tada stanovnici Judeje neka beže u brda. Oni koji budu u gradu neka ga napuste, a koji se nađu izvan grada neka se ne vraćaju u njega.
042	LUK	021	022	Jer ovo su dani [Božije] kazne, kada će se ispuniti sve što je zapisano [u Svetom pismu].
042	LUK	021	023	Jao trudnicama i dojiljama u te dane! Nastupiće velika nevolja na zemlji i gnev [Božiji] nad ovim narodom.
042	LUK	021	024	Pobiće ih mačem i odvesti u ropstvo po svim narodima. Mnogobošci će gaziti Jerusalim dok se ne navrši njihovo vreme.
042	LUK	021	025	Pojaviće se znaci na suncu, mesecu i zvezdama. Narodi na zemlji biće shrvani brigom i neizvesnošću zbog buke mora i huka talasa.
042	LUK	021	026	Ljudi će premirati od straha i iščekivanja zbog onog što će snaći svet, jer će se sile nebeske uzdrmati.
042	LUK	021	027	Tada će ugledati Sina Čovečijeg kako dolazi na oblaku sa silom i velikom slavom.
042	LUK	021	028	Kad ovo počne da se događa, ustanite i podignite svoje glave; bliži se čas vašeg izbavljenja.“
042	LUK	021	029	[Isus] im ispriča jednu priču: „Posmatrajte smokvu i ostala drveta.
042	LUK	021	030	Čim primetite da pupe, znate da je leto na pragu.
042	LUK	021	031	Tako i vi, kad vidite da se to dešava, znajte da je Carstvo Božije blizu.
042	LUK	021	032	Zaista vam kažem da ovaj naraštaj neće proći dok se sve ovo ne dogodi.
042	LUK	021	033	Nebo i zemlja će proći, ali moje reči neće proći.
042	LUK	021	034	Pazite da vam srca ne otupe od bančenja, pijanstva i briga za život. Inače će onaj dan doći iznenada i zateći vas nespremne,
042	LUK	021	035	kao zamka. Taj dan će doći na sve žitelje zemaljske.
042	LUK	021	036	Budite na oprezu i uvek se molite, da biste mogli da izbegnete sve ovo što će se dogoditi, i stanete pred Sina Čovečijeg.“
042	LUK	021	037	[Isus] je danju poučavao u hramu, a noću odlazio na Maslinsku goru da prenoći.
042	LUK	021	038	Sav narod je od ranog jutra dolazio k njemu u hram da ga sluša.
042	LUK	022	001	Bližio se praznik Beskvasnih hlebova, zvani „Pasha“.
042	LUK	022	002	Vodeći sveštenici i znalci Svetog pisma su tražili priliku da ubiju Isusa, ali su se bojali naroda.
042	LUK	022	003	Tada Satana uđe u Judu zvanog Iskariot, koji je bio jedan od Dvanaestorice.
042	LUK	022	004	On ode k vodećim sveštenicima i zapovednicima i dogovori se s njima kako da im izda Isusa.
042	LUK	022	005	Oni su se obradovali tome i složili se da će mu dati novac.
042	LUK	022	006	On pristane, i otada je tražio zgodnu priliku da im ga izda, ali da narod ne sazna.
042	LUK	022	007	Došao je dan Beskvasnih hlebova kada je trebalo da se žrtvuje jagnje za Pashu.
042	LUK	022	008	[Isus] je poslao Petra i Jovana, rekavši im: „Idite i pripremite sve za Pashu, da večeramo.“
042	LUK	022	009	Oni ga upitaše: „Gde hoćeš da pripremimo?“
042	LUK	022	010	On odgovori: „Kad uđete u grad srešće vas čovek koji nosi krčag s vodom. Pođite za njim i uđite u kuću u koju on bude ušao,
042	LUK	022	011	pa recite vlasniku kuće:’Učitelj pita: „Gde je gostinska soba u kojoj ću sa svojim učenicima jesti pashalnu večeru?“’
042	LUK	022	012	On će vam pokazati veliku sobu na spratu, opremljenu i uređenu. Tamo ćete pripremiti.“
042	LUK	022	013	[Učenici] odu i nađu sve kako im je rekao, te pripreme za Pashu.
042	LUK	022	014	Kad je došlo vreme, [Isus] zauze svoje mesto za stolom, a tako i apostoli.
042	LUK	022	015	Tada im je rekao: „Silno sam želeo da jedem sa vama ovu pashalnu večeru pre mog stradanja.
042	LUK	022	016	Kažem vam da je neću više jesti dok se ne ostvari u Carstvu Božijem.“
042	LUK	022	017	Zatim je uzeo čašu, zahvalio [Bogu], i rekao: „Uzmite je i pijte iz nje redom.
042	LUK	022	018	Kažem vam da od sada neću više piti vina od roda loze, dok ne dođe Carstvo Božije.“
042	LUK	022	019	Potom je uzeo hleb, zahvalio [Bogu], prelomio ga, te dao učenicima, rekavši: „Ovo je moje telo koje se daje za vas. Ovo činite meni na spomen.“
042	LUK	022	020	Tako je uzeo i čašu posle večere i rekao: „Ova čaša je Novi savez po mojoj krvi koja se proliva za vas.
042	LUK	022	021	Ali, gle, ruka mog izdajnika sa mnom je za trpezom.
042	LUK	022	022	Naime, Sin Čovečiji ide [u smrt] kako je [Bog] odredio, ali teško onom čoveku koji ga izdaje!“
042	LUK	022	023	Tada učenici počeše da pitaju jedan drugog ko bi od njih mogao da učini tako nešto.
042	LUK	022	024	Jednom dođe do prepirke među njima oko toga ko je od njih najveći.
042	LUK	022	025	[Isus] im reče: „Carevi gospodare narodima i vlastodršci nazivaju sebe dobrotvorima.
042	LUK	022	026	Vi nemojte tako, nego najveći među vama neka bude kao najmanji, i vođa neka bude kao sluga.
042	LUK	022	027	Ko je veći? Onaj što sedi za trpezom, ili onaj koji poslužuje? Zar nije onaj koji sedi za trpezom? A ja sam među vama kao onaj što poslužuje.
042	LUK	022	028	Vi ste postojano bili uz mene u mojim iskušenjima.
042	LUK	022	029	Zato vam ja predajem Carstvo, kao što je meni predao moj Otac.
042	LUK	022	030	Vi ćete jesti i piti za mojim stolom u mome Carstvu, i sedeti na prestolima sudeći nad dvanaest plemena Izrailjevih.
042	LUK	022	031	Simone, Simone, Satana je zatražio da vas iskuša kao pšenicu na rešetu.
042	LUK	022	032	Ali ja sam se molio da ne kloneš verom. A ti, kad [mi] se vratiš, učvrsti svoju braću.“
042	LUK	022	033	[Petar] mu reče: „Gospode, spreman sam s tobom da idem i u tamnicu i u smrt.“
042	LUK	022	034	Isus mu reče: „Kažem ti, Petre, petao se još neće ni oglasiti danas, a ti ćeš me se tri puta odreći.“
042	LUK	022	035	Onda reče i ostalima: „Kad sam vas poslao bez novčanika, bez torbe i bez obuće, da li vam je nešto nedostajalo?“„Ništa“– odgovoriše oni.
042	LUK	022	036	[Isus] im reče: „Ali sada ko ima novčanik, neka ga ponese, a isto tako i torbu. A ko nema, neka proda svoj ogrtač i neka kupi mač.
042	LUK	022	037	Zato vam kažem: na meni se mora ispuniti ono što je zapisano u Svetom pismu:’Ubrojiše ga u grešnike.’ Jer ono što je pisano o meni dolazi do ispunjenja.“
042	LUK	022	038	Oni rekoše: „Učitelju, evo ovde su dva mača.“On odgovori: „Dovoljno je.“
042	LUK	022	039	Onda je izašao i po svom običaju otišao na Maslinsku goru. Sa njim su pošli i njegovi učenici.
042	LUK	022	040	Kada je stigao onamo, rekao im je: „Molite se da ne padnete u iskušenje.“
042	LUK	022	041	Onda se udaljio od njih koliko bi kamenom moglo da se dobaci, kleknuo i molio se,
042	LUK	022	042	govoreći: „Oče, ako je po tvojoj volji, neka me mimoiđe ova čaša [stradanja]. Ali da ne bude kako ja hoću, nego neka bude tvoja volja.“
042	LUK	022	043	Tada se pojavio anđeo sa neba i krepio ga.
042	LUK	022	044	Zapavši u smrtnu muku, molio se još predanije, a znoj mu se slivao na zemlju kao kapi krvi.
042	LUK	022	045	Kad je završio sa molitvom, [Isus] se vratio k učenicima. Zatekao ih je kako spavaju, shrvani žalošću.
042	LUK	022	046	Rekao im je: „Zašto spavate? Ustanite i molite se da ne padnete u iskušenje.“
042	LUK	022	047	Dok je on još govorio, naišla je rulja. Ispred njih je išao jedan od Dvanaestorice, po imenu Juda. On pristupi Isusu da ga poljubi,
042	LUK	022	048	ali mu Isus reče: „Judo, zar poljupcem izdaješ Sina Čovečijeg?“
042	LUK	022	049	Kad su učenici oko Isusa videli šta se sprema, rekoše: „Gospode, da potegnemo mačeve?“
042	LUK	022	050	Jedan od njih udari mačem Prvosveštenikovog slugu i odseče mu desno uho.
042	LUK	022	051	Isus reče: „Dosta s tim!“Zatim mu je dotakao uho i izlečio ga.
042	LUK	022	052	Tada Isus reče vodećim sveštenicima, hramskoj straži i starešinama koji su došli da ga uhvate: „Zar sam ja odmetnik, pa ste izašli s mačevima i toljagama?
042	LUK	022	053	Svaki dan sam provodio s vama u hramu, ali me niste uhvatili. No, sada je vaš čas, kada vladaju sile tame.“
042	LUK	022	054	Zatim su Isusa uhvatili i odveli u Prvosveštenikovu kuću. Petar ga je pratio izdaleka.
042	LUK	022	055	Kad je vatra bila naložena nasred dvorišta, Petar je seo sa onima koji su tu sedeli.
042	LUK	022	056	Dok je tako sedeo kod vatre, primeti ga neka sluškinja. Pogledala ga je i rekla: „I on je bio sa Isusom!“
042	LUK	022	057	Ali [Petar] poreče to, rekavši: „Ženo, ja ga ne poznajem!“
042	LUK	022	058	Nešto kasnije, primeti ga neko drugi, pa reče: „I ti si jedan od njih!“A Petar reče: „Čoveče, nisam ja taj!“
042	LUK	022	059	Oko sat vremena kasnije, jedan drugi je tvrdio: „Ovaj je stvarno bio sa njim, jer je Galilejac!“
042	LUK	022	060	Petar reče: „Čoveče, ne znam o čemu govoriš!“Istog trenutka, dok je još govorio, se oglasi petao.
042	LUK	022	061	Uto se Gospod osvrne i pogleda Petra, a Petar se seti da mu je Gospod bio rekao: „Danas, pre nego što se petao oglasi, tri puta ćeš me se odreći.“
042	LUK	022	062	Izašao je i gorko zaplakao.
042	LUK	022	063	Ljudi koji su čuvali Isusa, rugali su mu se i tukli ga.
042	LUK	022	064	Povezali su mu oči i pitali ga: „Proreci, ko te je udario?“
042	LUK	022	065	Vređali su ga još i mnogim drugim pogrdnim rečima.
042	LUK	022	066	Kada je svanulo, okupe se starešine naroda, vodeći sveštenici i znalci Svetog pisma, i odvedu Isusa pred svoje Veliko veće.
042	LUK	022	067	Govorili su mu: „Ako si ti Hristos, reci nam.“Isus odgovori: „I da vam kažem, nećete mi verovati;
042	LUK	022	068	ako vas upitam, nećete mi odgovoriti.
042	LUK	022	069	Ali od sada će Sin Čovečiji sedeti s desne strane Božije sile.“
042	LUK	022	070	Oni upitaše: „Znači, ti si Sin Božiji?“[Isus] reče: „Vi kažete da sam ja.“
042	LUK	022	071	Oni onda rekoše: „Zar su nam potrebni drugi svedoci? Sami smo čuli iz njegovih usta!“
042	LUK	023	001	Zatim su svi ustali i odveli Isusa pred Pilata.
042	LUK	023	002	Tada su počeli da ga optužuju, govoreći: „Uhvatili smo ovoga da zavodi naš narod. On nam zabranjuje da dajemo porez caru, i tvrdi za sebe da je Hristos, Car.“
042	LUK	023	003	Pilat ga upita: „Jesi li ti Car judejski?“[Isus] mu odgovori: „Ti to kažeš.“
042	LUK	023	004	Pilat reče vodećim sveštenicima i mnoštvu: „Ne nalazim nikakvu krivicu na ovom čoveku.“
042	LUK	023	005	Ali oni su navaljivali govoreći: „On svojim učenjem diže na bunu naš narod po svoj Judeji. Počeo je u Galileji, a sada je došao i ovde!“
042	LUK	023	006	Kada je Pilat to čuo, upitao je: „Da li je ovaj čovek Galilejac?“
042	LUK	023	007	Kada je saznao da je Isus iz područja Irodove uprave, poslao ga je k njemu, jer je Irod u to vreme bio u Jerusalimu.
042	LUK	023	008	Irod se veoma obradovao kad je video Isusa, jer je slušao o njemu. Već duže vreme je želeo da ga vidi, nadajući se da će [Isus] načiniti neki znak.
042	LUK	023	009	Postavljao mu je mnoga pitanja, ali [Isus] nije odgovarao.
042	LUK	023	010	Vodeći sveštenici i znalci Svetog pisma su stajali tamo i žestoko ga optuživali.
042	LUK	023	011	Irod i njegovi vojnici su se rugali Isusu i ponašali se prema njemu s prezirom. Zatim su mu obukli svečanu odeću i poslali ga natrag Pilatu.
042	LUK	023	012	Tog dana su se Pilat i Irod sprijateljili; pre toga su bili neprijatelji.
042	LUK	023	013	Pilat je onda sazvao vodeće sveštenike, glavare i narod,
042	LUK	023	014	pa rekao: „Doveli ste mi ovog čoveka i rekli da zavodi narod. A evo, ja sam ga u vašem prisustvu ispitao i nisam našao nijednu krivicu za koju ga vi optužujete.
042	LUK	023	015	Pa ni Irod nije ništa našao, nego ga je poslao natrag k nama. On nije učinio ništa što zaslužuje smrt.
042	LUK	023	016	Daću ga na šibanje, a onda ću ga osloboditi.“
042	LUK	023	017	Naime, svakog praznika je trebalo da im Pilat oslobodi jednog zarobljenika.
042	LUK	023	018	Oni svi složno povikaše: „Uzmi ovog, a oslobodi nam Varavu!“
042	LUK	023	019	Varava je bio utamničen zbog nekakve bune u gradu i zbog ubistva.
042	LUK	023	020	Pilat se ponovo obrati narodu, želeći da oslobodi Isusa.
042	LUK	023	021	Ali narod je vikao: „Razapni ga, razapni ga!“
042	LUK	023	022	On im po treći put reče: „Kakvo je zlo učinio? Nisam našao ništa što zaslužuje smrt. Daću ga na šibanje, a zatim ću ga osloboditi.“
042	LUK	023	023	Međutim, svetina je galamila i navaljivala, tražeći da se [Isus] razapne. Njihova vika je postajala sve jača.
042	LUK	023	024	Tako Pilat odluči da udovolji njihovom zahtevu.
042	LUK	023	025	Oslobodio je čoveka kojeg su tražili, onoga što je bio utamničen zbog bune i ubistva, a Isusa je predao njima da čine s njim što im je po volji.
042	LUK	023	026	Tako su Isusa odveli. Usput su uhvatili nekog Simona iz Kirine koji se vraćao sa polja i natovarili mu krst da ga nosi za Isusom.
042	LUK	023	027	Za njim je išlo mnogo naroda i žene koje su ga žalile i oplakivale.
042	LUK	023	028	Isus se okrenuo prema njima i rekao: „Ćerke jerusalimske, ne plačite nada mnom, već plačite nad sobom i nad svojom decom.
042	LUK	023	029	Jer, evo, dolaze dani kada će se govoriti:’Blago nerotkinjama, koje nikad nisu rađale, i koje nikad nisu dojile.’
042	LUK	023	030	Tada će početi da govore gorama:’Padnite na nas’, i bregovima:’Prekrijte nas.’
042	LUK	023	031	Jer kad ovako rade sa zelenim drvetom, šta će tek raditi kada drvo postane suvo?“
042	LUK	023	032	Uz njega su vodili i dva zločinca da ih pogube sa njim.
042	LUK	023	033	Kada su došli na mesto koje se zove „Lobanja“, razapeli su njega i zločince, jednog s njegove desne, drugog s leve strane.
042	LUK	023	034	Isus je govorio: „Oče, oprosti im, jer ne znaju šta čine.“Zatim su [vojnici] bacali kocku za njegovu odeću da bi je podelili među sobom.
042	LUK	023	035	A narod je stajao i posmatrao. Glavari su mu se rugali i govorili: „Ako je on Hristos Božiji, Izabranik, neka spase sebe kao što je spasao druge!“
042	LUK	023	036	Podsmevali su mu se i vojnici, koji su mu prilazili i nudili mu kiselo vino.
042	LUK	023	037	Govorili su: „Ako si ti Car judejski, spasi samoga sebe!“
042	LUK	023	038	Iznad njegove glave bilo je napisano: „Ovo je Car judejski.“
042	LUK	023	039	Jedan od zločinaca koji su visili na krstu, vređao ga je i govorio: „Nisi li ti Hristos? Spasi sebe i nas!“
042	LUK	023	040	Drugi mu odgovori koreći ga: „Zar se ne bojiš Boga, budući da si primio istu kaznu kao i on?
042	LUK	023	041	Mi smo pravedno osuđeni i dobijamo što smo zaslužili, ali on nije učinio ništa nedolično.“
042	LUK	023	042	Onda reče [Isusu]: „Isuse, seti me se kad dođeš u svoje carstvo!“
042	LUK	023	043	[Isus] mu reče: „Zaista ti kažem, još danas ćeš biti sa mnom u raju.“
042	LUK	023	044	Oko podne nasta tama po svoj zemlji sve do tri sata.
042	LUK	023	045	Sunce je prestalo da sija, a zavesa u hramu rascepala se napola.
042	LUK	023	046	Isus veoma glasno povika i reče: „Oče, u tvoje ruke predajem svoj duh!“– te izdahnu.
042	LUK	023	047	Kada je [rimski] kapetan video šta se dogodilo, slavio je Boga, govoreći: „Ovaj čovek je zaista bio pravednik!“
042	LUK	023	048	Kada je sav okupljeni narod video šta se dogodilo, počeo je da odlazi odatle, udarajući se u prsa.
042	LUK	023	049	Svi oni koji su ga poznavali, kao i žene iz Galileje koje su ga sledile, stajali su izdaleka i gledali.
042	LUK	023	050	A jedan čovek po imenu Josif, član Velikog veća, dobar i pravedan čovek,
042	LUK	023	051	nije se slagao sa odlukom Velikog veća i sa onim što su učinili. On je bio iz Arimateje, Judinog grada, i očekivao je Carstvo Božije.
042	LUK	023	052	On dođe k Pilatu i zatraži Isusovo telo.
042	LUK	023	053	Skinuvši ga [s krsta], povio ga je u platno i položio u grobnicu usečenu u stenu, u koju još niko nije bio sahranjen.
042	LUK	023	054	Bilo je to dan Pripreme, baš uoči subote.
042	LUK	023	055	Žene koje su pratile Isusa od Galileje, otišle su sa Josifom i videle gde je grob u koji je bilo položeno njegovo telo.
042	LUK	023	056	Zatim su se vratile i pripremile mirisno bilje i ulje da pomažu njegovo telo. U subotu su mirovale po zapovesti.
042	LUK	024	001	U nedelju, pre svitanja, žene poneše mirise koje su pripremile i odoše na grob.
042	LUK	024	002	Tamo su našle kamen otkotrljan s groba.
042	LUK	024	003	Ušle su unutra, ali nisu našle telo Gospoda Isusa.
042	LUK	024	004	Dok su one još bile u nedoumici zbog ovoga, iznenada dva čoveka u sjajnim odorama stadoše pred njih.
042	LUK	024	005	Žene su se uplašile i oborile pogled ka zemlji, a oni im rekoše: „Zašto tražite živog među mrtvima?
042	LUK	024	006	On nije ovde; vaskrsao je. Setite se kako vam je govorio dok je još bio u Galileji:
042	LUK	024	007	’Sin Čovečiji treba da bude predat u ruke grešnika, da bude razapet, ali će trećeg dana vaskrsnuti.’“
042	LUK	024	008	One su se tada setile njegovih reči.
042	LUK	024	009	Vratile su se sa groba i javile sve to Jedanaestorici i svima ostalima.
042	LUK	024	010	To su bile: Marija Magdalena, Jovana i Marija, majka Jakovljeva i druge, koje su to javile apostolima.
042	LUK	024	011	A njima su se ove reči učinile kao besmislica, te im nisu poverovali.
042	LUK	024	012	Međutim, Petar ustade i otrča do groba. Pogledao je unutra, ali je video samo zavoje. Zatim je otišao čudeći se onome što se dogodilo.
042	LUK	024	013	Istog dana, dvojica učenika su išla u selo po imenu Emaus, udaljenom od Jerusalima oko šezdeset stadija.
042	LUK	024	014	Razgovarali su o svim ovim događajima.
042	LUK	024	015	Dok su oni tako razgovarali i raspravljali, Isus im se približio i pošao sa njima.
042	LUK	024	016	Ali njihovim očima nije bilo dano da ga prepoznaju.
042	LUK	024	017	[Isus] ih upita: „O čemu to putem raspravljate?“Oni zastadoše snuždeni.
042	LUK	024	018	Odgovori onaj koji se zvao Kleopa: „Zar si ti jedini stranac u Jerusalimu koji ne zna šta se tamo dogodilo ovih dana?“
042	LUK	024	019	A on reče: „Šta to?“Oni odgovoriše: „Ono sa Isusom iz Nazareta. On je bio prorok silan na delu i u reči pred Bogom i svim narodom.
042	LUK	024	020	Naši vodeći sveštenici i glavari su ga predali da bude osuđen na smrt i razapeli ga.
042	LUK	024	021	A mi smo se ponadali da je on onaj koji će otkupiti izrailjski [narod]. Osim toga, danas je već treći dan od kako se to dogodilo.
042	LUK	024	022	Uz sve to, zbuniše nas neke naše žene koje su u rano jutro bile na grobu,
042	LUK	024	023	ali nisu našle njegovo telo. Još su rekle da su im se ukazali anđeli i rekli im da je živ.
042	LUK	024	024	Neki od naših su otišli na grob i našli onako kako su žene rekle. Njega nisu videli.“
042	LUK	024	025	[Isus] im reče: „O, kako li ste nerazumni i spori da poverujete svemu što su proroci rekli!
042	LUK	024	026	Nije li trebalo da Hristos sve to pretrpi i uđe u svoju slavu?“
042	LUK	024	027	Tada im je rastumačio ono što je napisano o njemu u celom Pismu, počevši od Mojsija i svih Proroka.
042	LUK	024	028	Tako dođoše do sela u koje su pošli, a on je kao hteo da pođe dalje.
042	LUK	024	029	Oni ga saleteše govoreći: „Ostani s nama, jer je veče blizu, a dan je već na izmaku!“
042	LUK	024	030	Dok je bio sa njima za stolom, uzeo je hleb, blagoslovio ga, prelomio ga i dao im.
042	LUK	024	031	Tada su im se otvorile oči, te su ga prepoznali, ali je on iščeznuo pred njima.
042	LUK	024	032	Oni rekoše jedan drugom: „Nije li plamtilo u nama, dok nam je putem govorio i izlagao nam Pismo?“
042	LUK	024	033	Oni tada ustanu i istog časa se vrate u Jerusalim. Tamo su našli okupljenu Jedanaestoricu i one što su bili s njima.
042	LUK	024	034	I ovi su govorili: „Gospod je stvarno ustao iz mrtvih i javio se Simonu!“
042	LUK	024	035	A i dvojica učenika su im ispričala šta se zbilo na putu i kako su ga prepoznali dok je lomio hleb.
042	LUK	024	036	Dok su oni još ovo govorili, Isus stade među njih i reče im: „Mir vam!“
042	LUK	024	037	Oni pretrnuše od straha, jer su mislili da vide duha.
042	LUK	024	038	[Isus] im reče: „Što ste se tako smeli i zašto vas sumnje podilaze?
042	LUK	024	039	Pogledajte moje ruke i moje noge! To sam ja! Opipajte me i vidite, jer duh nema mesa i kostiju, kao što vidite da ja imam.“
042	LUK	024	040	Rekavši to, pokazao im je ruke i noge.
042	LUK	024	041	Kako oni još nisu mogli da poveruju od radosti, nego su se čudili, on im reče: „Imate li ovde nešto za jelo?“
042	LUK	024	042	Oni mu dadoše komad pečene ribe.
042	LUK	024	043	Uzeo ga je i pojeo pred njima.
042	LUK	024	044	Onda im reče: „Ovo su reči koje sam vam govorio dok sam bio sa vama: treba da se ispuni sve što je napisano za mene u Mojsijevom Zakonu, Prorocima i Psalmima.“
042	LUK	024	045	Tada im je otvorio um da razumeju Pismo.
042	LUK	024	046	Zatim im je rekao: „Zapisano je i to da će Hristos stradati i ustati iz mrtvih trećeg dana.
042	LUK	024	047	U njegovo ime će se propovedati pokajanje i oproštenje greha svim narodima, počevši od Jerusalima.
042	LUK	024	048	Vi ste očevici ovoga.
042	LUK	024	049	Evo, ja ću poslati ono što je moj Otac obećao. Vi budite u gradu dok na vas ne siđe sila sa visine.“
042	LUK	024	050	Tada ih je odveo do Vitanije, podigao svoje ruke i blagoslovio ih.
042	LUK	024	051	Blagosiljajući ih, počeo je da se udaljava od njih uznoseći se na nebo.
042	LUK	024	052	Oni su mu se ničice poklonili i vratili se u Jerusalim veoma se radujući.
042	LUK	024	053	Stalno su bili u hramu i proslavljali Boga.
#
# BOOK	043	JOH	John	Jovan
043	JOH	001	001	U početku je bio On – Reč, i On – Reč je bio sa Bogom. On – Reč bio je Bog.
043	JOH	001	002	On je u početku bio sa Bogom.
043	JOH	001	003	Sve je njegovim posredstvom postalo i ništa što je postalo nije postalo bez njega.
043	JOH	001	004	U Reči je bio život i taj život je bio svetlost ljudima.
043	JOH	001	005	Svetlost svetli u tami, i tama je ne nadvlada.
043	JOH	001	006	Bog je poslao čoveka po imenu Jovan.
043	JOH	001	007	On je došao da svedoči za svetlost, da svi u nju poveruju.
043	JOH	001	008	[Jovan] nije bio svetlost, nego je svedočio za svetlost.
043	JOH	001	009	Istinita svetlost, koja obasjava svakog čoveka, došla je na svet.
043	JOH	001	010	Na svetu je bio, i svet je njegovim posredstvom nastao, ali ga svet nije prepoznao.
043	JOH	001	011	Svojima je došao, ali su ga njegovi odbacili.
043	JOH	001	012	A onima koji su ga prihvatili, dao je pravo da postanu deca Božija, onima koji veruju u njegovo ime.
043	JOH	001	013	Oni nisu rođeni ni od krvi, ni od želje tela, ni od volje muža; njih je Bog rodio.
043	JOH	001	014	Reč je postala telo i nastanila se među nama. Videli smo njegovu slavu, slavu koju ima od Oca kao jedinorođeni [Sin] pun milosti i istine.
043	JOH	001	015	Jovan je svedočio za njega kličući: „Za mnom dolazi onaj koji je iznad mene, jer je postojao pre mene.“
043	JOH	001	016	Iz punine njegove milosti svi smo primili milost na milost,
043	JOH	001	017	jer je Zakon dat preko Mojsija, a milost i istina nastupiše posredstvom Isusa Hrista.
043	JOH	001	018	Boga niko nikad nije video, jedinorođeni Bog, koji je u Očevom krilu, on ga je objavio.
043	JOH	001	019	Ovo je Jovanovo svedočanstvo. Jevreji iz Jerusalima su poslali k njemu sveštenike i Levite da ga pitaju: „Ko si ti?“
043	JOH	001	020	Jovan je priznao, i nije porekao, nego je otvoreno rekao: „Ja nisam Hristos.“
043	JOH	001	021	Onda su ga upitali: „Pa ko si onda? Jesi li ti prorok Ilija?“„Nisam“– odgovori [Jovan]. „Jesi li Prorok?“– pitali su ga. „Nisam“– odgovorio je [Jovan].
043	JOH	001	022	Oni mu onda rekoše: „Reci nam ko si, da možemo da odgovorimo nešto onima koji su nas poslali. Šta ti kažeš o sebi?“
043	JOH	001	023	On im odgovori rečima proroka Isaije: „Ja sam onaj čiji glas pustinjom odzvanja:’Poravnajte put Gospodnji!’“
043	JOH	001	024	Tada su ga farisejski poslanici
043	JOH	001	025	upitali: „Pa, zašto onda krštavaš kad nisi ni Hristos, ni Ilija, ni Prorok?“
043	JOH	001	026	Jovan im odgovori: „Ja krštavam vodom, ali među vama stoji jedan koga ne poznajete.
043	JOH	001	027	On dolazi posle mene, a ja nisam dostojan da odrešim remenje na njegovoj obući.“
043	JOH	001	028	To se dogodilo u Vitaniji, s druge strane Jordana, gde je Jovan krštavao.
043	JOH	001	029	Sledećeg jutra je Jovan video Isusa kako dolazi k njemu, pa je rekao: „Evo Jagnjeta Božijeg koje uklanja greh sveta.
043	JOH	001	030	Ovo je onaj o kome sam rekao:’Za mnom dolazi čovek koji je iznad mene, jer je postojao pre mene.’
043	JOH	001	031	Ja nisam znao [ko je] to, ali sam došao da krštavam vodom, da bi se on objavio Izrailju.“
043	JOH	001	032	Jovan je posvedočio ovo: „Posmatrao sam kako Duh silazi sa neba u obličju goluba i ostaje na njemu.
043	JOH	001	033	Ja nisam znao [ko je] to, ali onaj koji me je poslao da krštavam vodom, rekao mi je:’Kada budeš video da Duh silazi i ostaje na nekome, znaćeš da je to onaj koji krštava Duhom Svetim.’
043	JOH	001	034	I pošto sam video, izjavljujem da je on Sin Božiji.“
043	JOH	001	035	Sledećeg jutra je Jovan opet bio tamo sa dvojicom svojih učenika.
043	JOH	001	036	Videvši Isusa kako prolazi onuda, rekao je: „Evo Jagnjeta Božijeg!“
043	JOH	001	037	Kada su ona dva [Jovanova] učenika to čula, krenuše za Isusom.
043	JOH	001	038	Isus se osvrnuo i opazio da ona dvojica idu za njim. Upitao ih je: „Šta tražite?“Oni odgovoriše: „Ravi (što znači:’Učitelju’), gde stanuješ?“
043	JOH	001	039	[Isus] im reče: „Dođite i vidite.“Došli su i videli gde stanuje, te su ostatak dana proveli s njim. Bilo je oko četiri posle podne.
043	JOH	001	040	Andrija, brat Simona Petra, bio je jedan od one dvojice koji su pošli za Isusom nakon što su čuli šta je Jovan rekao.
043	JOH	001	041	On je prvo našao svoga brata Simona i rekao mu: „Našli smo Mesiju“(što znači: „Hrista“).
043	JOH	001	042	Onda ga je odveo k Isusu. Kada ga je video, Isus je rekao: „Ti si Simon, sin Jovanov, ali zvaćeš se’Kifa’ (što znači:’Petar’).“
043	JOH	001	043	Sledećeg jutra Isus je odlučio da ide u Galileju. Našao je Filipa i rekao mu: „Pođi za mnom!“
043	JOH	001	044	Filip je bio iz Vitsaide. Andrija i Petar su bili iz istog mesta.
043	JOH	001	045	Filip je našao Natanaila i rekao mu: „Našli smo onoga o kome je Mojsije pisao u Zakonu i o kome su pisali Proroci. To je Isus, sin Josifov iz Nazareta.“
043	JOH	001	046	Natanail reče: „Može li išta dobro da dođe iz Nazareta?“Filip mu odgovori: „Dođi i vidi.“
043	JOH	001	047	Isus je video Natanaila kako mu ide u susret, pa je rekao za njega: „Evo pravog Izrailjca u kome nema prevare.“
043	JOH	001	048	Natanail ga upita: „Odakle me poznaješ?“Isus mu odgovori: „Pre nego što te je Filip pozvao, video sam te pod smokvom.“
043	JOH	001	049	Natanail mu odgovori: „Ravi, ti si Sin Božiji, ti si Car Izrailjev!“
043	JOH	001	050	Isus mu reče: „Veruješ zato što sam ti rekao da sam te video pod smokvom. Videćeš i veće stvari od ovog.“
043	JOH	001	051	Još reče: „Zaista, zaista vam kažem: videćete otvoreno nebo i anđele Božije kako uzlaze i silaze ka Sinu Čovečijem.“
043	JOH	002	001	Trećeg dana je bila svadba u Kani galilejskoj. Tamo je bila i Isusova majka.
043	JOH	002	002	Isus i njegovi učenici su takođe bili pozvani na svadbu.
043	JOH	002	003	Kada je ponestalo vina, reče Isusu njegova majka: „Nemaju više vina.“
043	JOH	002	004	„Nije tvoje da mi govoriš šta da činim – reče joj Isus. Moj čas još nije došao.“
043	JOH	002	005	Isusova majka reče slugama: „Radite sve što vam kaže.“
043	JOH	002	006	Tamo je bilo šest kamenih posuda za vodu, koje su po judejskim propisima služile za obredno pranje. U svaku je moglo da stane oko dva ili tri metrita.
043	JOH	002	007	Isus reče slugama: „Napunite posude vodom.“Oni ih napuniše do vrha.
043	JOH	002	008	Zatim im reče: „Zahvatite sad i odnesite trpezaru [da okusi].“Oni mu odnesoše.
043	JOH	002	009	Trpezar je okusio vino koje je postalo od vode, ali nije znao odakle je. To su znale sluge koje su zahvatile vodu. Trpezar je onda pozvao mladoženju
043	JOH	002	010	i rekao mu: „Svaki domaćin prvo iznosi dobro vino, a kad se gosti opiju, onda slabije. A ti si čuvao dobro vino sve do sada.“
043	JOH	002	011	U Kani galilejskoj je Isus učinio svoj prvi znak i tako pokazao svoju slavu. Tu su njegovi učenici poverovali u njega.
043	JOH	002	012	Posle ovoga je [Isus] sa svojom majkom, braćom i učenicima otišao u Kafarnaum. Ostao je tamo nekoliko dana.
043	JOH	002	013	Pošto se bližio judejski praznik Pasha, Isus je otišao gore u Jerusalim.
043	JOH	002	014	U hramu je zatekao prodavce volova, ovaca i golubova i menjače novca kako sede za svojim tezgama.
043	JOH	002	015	[Isus] je načinio bič od uzica i isterao iz hrama sve prodavce, ovce i volove, a menjačima novca rasuo novac i isprevrtao tezge.
043	JOH	002	016	Prodavcima golubova je rekao: „Nosite ovo odavde! Ne pravite tržnicu od Doma moga Oca!“
043	JOH	002	017	Njegovi učenici se tada setiše da je u [Svetom pismu] napisano: „Izjeda me revnost za tvoj Dom.“
043	JOH	002	018	Neki [od vodećih] Jevreja su ga pitali: „Kakvim ćeš nam znakom dokazati da možeš da činiš ovo?“
043	JOH	002	019	Isus im odgovori: „Srušite ovaj hram i ja ću ga za tri dana podići.“
043	JOH	002	020	Jevreji mu rekoše: „Trebalo je četrdeset šest godina da se sagradi ovaj hram, a ti ćeš za tri dana da ga sagradiš?“
043	JOH	002	021	Međutim, [Isus] je govorio o hramu, koji je njegovo telo.
043	JOH	002	022	Tek kad je vaskrsao iz mrtvih, njegovi učenici su se setili da im je o tome govorio. Tada su poverovali Pismu i rečima koje je Isus izrekao.
043	JOH	002	023	Dok je [Isus] bio u Jerusalimu za vreme praznika Pashe, mnogi su poverovali u njega, jer su videli znake koje je učinio.
043	JOH	002	024	Sam Isus se nikome nije poveravao, jer ih je sve poznavao.
043	JOH	002	025	Njemu niko nije morao da govori o bilo kome, jer je znao ljude u dušu.
043	JOH	003	001	Bio neki čovek, farisej, po imenu Nikodim, jedan od vodećih ljudi među Jevrejima.
043	JOH	003	002	On je došao k Isusu po noći i rekao mu: „Učitelju, znamo da si ti učitelj koga je Bog poslao. Niko, naime, ne može činiti ove znake koja ti činiš ako Bog nije sa njim.“
043	JOH	003	003	Isus mu odgovori: „Zaista, zaista ti kažem: niko ne može videti Carstvo Božije ako se nanovo ne rodi.“
043	JOH	003	004	Nikodim ga upita: „Kako odrastao čovek može da se nanovo rodi? Može li da uđe u utrobu svoje majke i da se ponovo rodi?“
043	JOH	003	005	Isus mu odgovori: „Zaista, zaista ti kažem: niko ne može ući u Carstvo Božije ako se ne rodi vodom i Duhom.
043	JOH	003	006	Telo rađa telo, a od Duha se rađa duh.
043	JOH	003	007	Ne čudi se što ti kažem: treba da se nanovo rodite.
043	JOH	003	008	Vetar duva gde hoće. Njegov huk čuješ, ali ne znaš otkud dolazi i kuda odlazi. Tako je sa svakim koji je rođen od Duha.“
043	JOH	003	009	Nikodim upita Isusa: „Kako to može da se dogodi?“
043	JOH	003	010	Isus mu odgovori: „Ti si učitelj izrailjskog naroda, a ne znaš to?
043	JOH	003	011	Zaista, zaista ti kažem: mi govorimo ono što znamo i svedočimo o onome što smo videli, ali vi ne prihvatate naše svedočanstvo.
043	JOH	003	012	Ne verujete mi kad vam govorim o zemaljskim stvarima, kako ćete verovati ako vam budem govorio o nebeskim?
043	JOH	003	013	Niko nikada nije uzašao na nebo, osim Sina Čovečijeg koji je sišao sa neba.
043	JOH	003	014	Kao što je Mojsije podigao [na štap] zmiju [od bronze], tako i Sin Čovečiji treba da bude podignut,
043	JOH	003	015	da svako ko poveruje u njega ima večni život.
043	JOH	003	016	Jer Bog je tako zavoleo svet, da je svog jedinorođenog Sina dao, da ko god poveruje u njega, ne propadne, nego da ima večni život.
043	JOH	003	017	Bog, naime, nije poslao Sina da sudi svetu, nego da se svet spase njegovim posredstvom.
043	JOH	003	018	Ko veruje u njega, tome se ne sudi; a ko ne veruje, već je osuđen, jer nije poverovao u ime jedinorodnoga Sina Božijeg.
043	JOH	003	019	Bog sudi ovako: svetlost je došla na svet, ali ljudi više zavoleše tamu nego svetlost, jer su njihova dela zla.
043	JOH	003	020	Ko čini što ne valja, mrzi svetlost i ne izlazi na svetlost, da se ne otkriju njegova dela.
043	JOH	003	021	Ko čini što je po istini, dolazi na svetlost, da se pokaže da su njegova dela učinjena [u poslušnosti] prema Bogu.“
043	JOH	003	022	Posle ovoga je Isus sa svojim učenicima otišao u Judeju. Tamo je boravio sa njima i krštavao.
043	JOH	003	023	I Jovan Krstitelj je krštavao u Enonu kod Salima, jer je tamo bilo mnogo vode, te su ljudi dolazili i krštavali se.
043	JOH	003	024	Jovan tada još nije bio bačen u tamnicu.
043	JOH	003	025	Između Jovanovih učenika i nekog Jevrejina dođe do rasprave oko obrednog pranja.
043	JOH	003	026	Učenici dođu k Jovanu i obrate mu se: „Učitelju, onaj što je bio s tobom s one strane Jordana, o kome si govorio, eno ga krštava i narod odlazi k njemu.“
043	JOH	003	027	Jovan im odgovori: „Niko ne može prisvojiti sebi nešto ako mu to nije dano s neba.
043	JOH	003	028	Sami ste mi svedoci da sam rekao:’Ja nisam Hristos, nego sam poslat pred njim.’
043	JOH	003	029	Mladoženja je onaj kome mlada pripada, a kum stoji sa strane i sluša, radujući se kad čuje glas mladoženjin. Prema tome, moja radost je potpuna.
043	JOH	003	030	On treba da raste, a ja da se umanjujem.“
043	JOH	003	031	Ko dolazi od gore, nad svima je; a ko je sa zemlje, pripada zemlji i govori o zemaljskim stvarima. Ali onaj koji je sa neba, nad svima je.
043	JOH	003	032	On govori ono što je video i čuo, ali njegovu poruku niko ne prihvata.
043	JOH	003	033	Ko prihvata njegovu poruku, potvrđuje da je Bog istinit.
043	JOH	003	034	Onaj koga je Bog poslao, Božiju poruku prenosi, jer [Bog svoga] Duha u izobilju daje.
043	JOH	003	035	Otac voli Sina i sve je predao u njegove ruke.
043	JOH	003	036	Ko veruje u Sina, ima večni život; a ko je nepokoran Sinu, neće iskusiti život, nego će gnev Božiji ostati na njemu.
043	JOH	004	001	Međutim, Isus je saznao da su fariseji čuli da on zadobija i krštava više učenika nego Jovan.
043	JOH	004	002	(Ustvari, sam Isus nije krštavao, nego njegovi učenici.)
043	JOH	004	003	[Tada] je napustio Judeju i otišao u Galileju.
043	JOH	004	004	Usput je morao da prođe kroz Samariju.
043	JOH	004	005	Tako je došao u samarijski grad po imenu Sihar, nedaleko od zemljišta koje je Jakov dao svome sinu Josifu.
043	JOH	004	006	Tamo se nalazio Jakovljev bunar. Isus, umoran od puta, sede na bunar. Bilo je oko podne.
043	JOH	004	007	Neka žena Samarjanka dođe da zahvati vode. Isus joj reče: „Daj mi, [molim te], da pijem.“
043	JOH	004	008	(Njegovi učenici su, u međuvremenu, otišli do grada da kupe nešto hrane.)
043	JOH	004	009	Tada mu Samarjanka reče: „Kako možeš ti, kao Jevrejin, da tražiš od mene, Samarjanke, da piješ?“(Jevreji se, inače, ne mešaju sa Samarjanima.)
043	JOH	004	010	Isus joj odgovori: „Kad bi ti znala kakav dar Bog ima za tebe, i ko je taj što od tebe traži da mu daš da pije, ti bi od njega tražila i on bi ti dao živu vodu.“
043	JOH	004	011	Žena mu reče: „Gospode, bunar je dubok, a ti nemaš čime da zahvatiš. Odakle ćeš izvući živu vodu?
043	JOH	004	012	Zar si ti veći od našeg oca Jakova koji nam je dao ovaj bunar? On sam je pio sa njega, njegovi sinovi i njegova stoka.“
043	JOH	004	013	Isus joj odgovori: „Svako ko pije od ove vode, ponovo će ožedneti.
043	JOH	004	014	A ko pije od vode koju ću mu ja dati, taj nikada neće ožedneti, nego će voda koju ću mu ja dati postati u njemu izvor vode života i doneti mu večni život.“
043	JOH	004	015	Žena mu reče. „Gospode, daj mi tu vodu da ne žednim više i da ne dolazim više ovamo da zahvatam.“
043	JOH	004	016	[Isus] joj reče: „Idi i pozovi svoga muža, pa se vrati.“
043	JOH	004	017	Žena mu reče: „Nemam muža.“Isus reče: „U pravu si kad kažeš da nemaš muža.
043	JOH	004	018	Imala si, naime, pet muževa, a onaj sa kojim sada živiš nije ti muž. Dobro si rekla.“
043	JOH	004	019	Žena mu reče: „Gospode, vidim da si prorok.
043	JOH	004	020	Naši preci su se klanjali na ovoj gori, a vi kažete da je Jerusalim mesto gde se treba klanjati.“
043	JOH	004	021	Isus joj reče: „Veruj mi, ženo, da će doći čas kad se nećete klanjati Ocu ni na ovoj gori ni u Jerusalimu.
043	JOH	004	022	Vi, [Samarjani], ne znate kome se klanjate. Mi, Jevreji, znamo kome se klanjamo, jer od Jevreja dolazi spasenje.
043	JOH	004	023	Ali dolazi čas, i već je došao, kada će se pravi klanjaoci klanjati Ocu u Duhu i istini. Otac, naime, hoće ovakve molioce.
043	JOH	004	024	Bog je Duh, te oni koji mu se klanjaju treba da se klanjaju u Duhu i istini.“
043	JOH	004	025	Žena mu reče: „Znam da će doći Mesija, koga zovu Hristos. Kad on dođe, sve će nam objaviti.“
043	JOH	004	026	Isus joj reče: „To sam ja, koji govorim s tobom.“
043	JOH	004	027	Kad su se njegovi učenici vratili, začudili su se da Isus razgovara sa ženom. Ipak, niko nije rekao: „Šta ti treba?“ili: „Zašto razgovaraš sa njom?“
043	JOH	004	028	Žena tada ostavi svoj krčag, pa ode u grad i reče ljudima:
043	JOH	004	029	„Dođite da vidite čoveka koji mi je rekao sve što sam učinila. Da nije on Hristos?“
043	JOH	004	030	Ljudi izađu iz grada i dođu k Isusu.
043	JOH	004	031	U međuvremenu, njegovi učenici mu rekoše: „Učitelju, pojedi [nešto]!“
043	JOH	004	032	[Isus] im reče: „Ja imam jedno jelo da jedem, koje vi ne poznajete.“
043	JOH	004	033	Njegovi učenici počeše da se pitaju među sobom: „Da mu neko nije doneo da jede?“
043	JOH	004	034	Isus im reče. „Moje jelo je da vršim volju onoga koji me je poslao i da dovršim njegovo delo.
043	JOH	004	035	Zar ne kažete:’Još četiri meseca, pa dolazi žetva?’ A ja vam, evo, kažem: osmotrite polja – žito je već dozrelo za žetvu!
043	JOH	004	036	Žetelac već prima platu i žanje urod za večni život. Tako se i sejač i žetelac raduju zajedno.
043	JOH	004	037	Ovako se ispunjuje izreka:’jedan seje, drugi žanje.’
043	JOH	004	038	Ja sam vas poslao da žanjete ono oko čega se niste trudili; drugi su se trudili, a vi ubirete plod njihovog truda.“
043	JOH	004	039	Mnogi Samarjani iz tog grada su poverovali u Isusa zbog reči koje je ona žena rekla: „On mi je rekao sve što sam učinila.“
043	JOH	004	040	Samarjani su onda došli k njemu i molili ga da ostane sa njima. Tako je ostao tamo dva dana,
043	JOH	004	041	pa je još više Samarjana poverovalo u njega zbog njegove reči.
043	JOH	004	042	Onda su rekli ženi: „Sada više ne verujemo zbog onog što si ti govorila, nego zato što smo sami čuli, pa znamo da je on istinski Spasitelj sveta.“
043	JOH	004	043	Dva dana kasnije, Isus ode odande u Galileju.
043	JOH	004	044	Sam Isus je, naime, govorio da je prorok bez časti u svom zavičaju.
043	JOH	004	045	Kada je, dakle, došao u Galileju, Galilejci su ga lepo dočekali, jer su bili u Jerusalimu tokom praznika [Pashe] i videli sve što je [Isus] tamo učinio.
043	JOH	004	046	[Isus] je ponovo došao u Kanu u Galileji, gde je pretvorio vodu u vino. Tamo je bio neki carski činovnik koji je imao bolesnog sina u Kafarnaumu.
043	JOH	004	047	Kada je čuo da je Isus došao iz Judeje u Galileju, ode k njemu i zamoli ga da dođe i isceli njegovog sina, jer je bio na umoru.
043	JOH	004	048	Isus mu reče: „Ako ne vidite znake i čuda, vi nećete da verujete!“
043	JOH	004	049	Činovnik mu reče: „Gospode, siđi, dok nije umrlo moje dete!“
043	JOH	004	050	Isus mu reče. „Vrati se, tvoj sin živi.“Čovek poveruje reči koju mu je Isus rekao i ode.
043	JOH	004	051	Dok se vraćao, pohrle mu u susret njegove sluge i jave mu da mu je dete živo.
043	JOH	004	052	[Činovnik] se onda raspitivao za čas kada je detetu krenulo na bolje. Rekli su mu da je groznica prestala juče oko jedan sat popodne.
043	JOH	004	053	Otac je tada shvatio da se to dogodilo onog časa kada je Isus rekao: „Tvoj sin živi.“Tada je poverovao on i svi njegovi ukućani.
043	JOH	004	054	Ovo je bio drugi znak koji je Isus učinio, nakon što je iz Judeje došao u Galileju.
043	JOH	005	001	Nakon ovoga, Isus ode gore u Jerusalim na jedan judejski praznik.
043	JOH	005	002	U Jerusalimu, kod Ovčijih vrata, nalazila se banja koja se na jevrejskom zvala „Vitezda“. Imala je pet tremova.
043	JOH	005	003	Tu je ležalo mnogo bolesnih: slepih, hromih, i oduzetih. Čekali su da se voda zatalasa,
043	JOH	005	004	jer je anđeo silazio u određeno vreme talasajući vodu. Prvi koji bi ušao kad se voda zatalasa, ozdravljao bi, ma od kakve bolesti da je bolovao.
043	JOH	005	005	Tamo je bio jedan čovek koji je trideset osam godina patio od svoje bolesti.
043	JOH	005	006	Isus ga je video da leži tamo, te znajući da je već dugo bolestan, upita ga: „Hoćeš li da ozdraviš?“
043	JOH	005	007	Bolesnik mu odgovori: „Gospode, nemam nikoga ko bi me spustio u banju kad se voda zatalasa. Dok ja dođem do tamo, drugi pre mene siđe.“
043	JOH	005	008	Isus mu reče: „Ustani, uzmi svoja nosila i hodaj!“
043	JOH	005	009	Čovek odmah ustane, podigne svoja nosila i počne da hoda. Taj dan je bio subota.
043	JOH	005	010	[Vodeći] Jevreji rekoše isceljenom čoveku: „[Danas] je subota, i nije dozvoljeno da nosiš svoja nosila!“
043	JOH	005	011	On odgovori: „Onaj koji me je iscelio rekao mi je:’Uzmi svoja nosila i hodaj!’“
043	JOH	005	012	Oni ga upitaše: „Ko je taj čovek što ti je rekao:’Uzmi svoja nosila i hodaj!’?“
043	JOH	005	013	Isceljeni nije znao ko [ga je iscelio], jer je Isus nestao u mnoštvu sveta koje je bilo tamo.
043	JOH	005	014	Kasnije je Isus našao isceljenog čoveka u hramu i rekao mu: „Eto, ozdravio si. Ne greši više da te ne snađe nešto gore.“
043	JOH	005	015	Čovek ode i javi vodećim Jevrejima da je Isus onaj koji ga je iscelio.
043	JOH	005	016	Ti Jevreji su počeli da proganjaju Isusa, jer je to učinio u subotu.
043	JOH	005	017	Isus im reče: „Moj Otac sve do sada radi, pa i ja radim.“
043	JOH	005	018	Zbog ovoga su Jevreji još više bili rešeni da ga ubiju; ne samo zato što je prekršio [Zakon o] suboti, već i stoga što je Boga nazvao svojim Ocem, te izjednačio sebe sa Bogom.
043	JOH	005	019	Isus im reče: „Zaista, zaista vam kažem: Sin ništa ne može da čini sam od sebe; on čini samo ono što je video da Otac čini. Što Otac čini, to isto čini i Sin.
043	JOH	005	020	Naime, Otac voli Sina i zato mu otkriva sve što sam čini. Otkriće mu i veće stvari, a vi ćete im se diviti.
043	JOH	005	021	Kao što Otac podiže mrtve i daje im život, tako i Sin daje život onima kojima hoće.
043	JOH	005	022	Otac, naime, ne sudi nikome, nego je sav sud predao Sinu,
043	JOH	005	023	da svi poštuju Sina, kao što poštuju Oca. Ko ne poštuje Sina, ne poštuje ni Oca koji ga je poslao.
043	JOH	005	024	Zaista, zaista vam kažem: ko sluša moju reč i veruje onome koji me je poslao, ima večni život, te ne ide na sud, nego prelazi iz smrti u život.
043	JOH	005	025	Zaista, zaista vam kažem: dolazi čas, i već je došao, kada će mrtvi čuti glas Sina Božijeg. Koji ga čuju, ti će živeti.
043	JOH	005	026	Jer, kao što Otac ima život u sebi, tako je i Sinu dao da ima život u sebi.
043	JOH	005	027	Dao mu je i vlast da sudi, jer je on Sin Čovečiji.
043	JOH	005	028	Ne čudite se tome, jer dolazi čas kada će svi koji su u grobovima čuti njegov glas,
043	JOH	005	029	pa će izaći [iz njih]. Tada će oni koji su činili dobro vaskrsnuti za život, a oni koji su činili zlo vaskrsnuće da prime osudu.
043	JOH	005	030	Ja sam ništa ne mogu da činim po svome; ja sudim na osnovu onoga što čujem. Moj sud je pravedan, jer ja ne tražim da činim svoju volju, nego volju onoga koji me je poslao.
043	JOH	005	031	Ako ja svedočim sam za sebe, moje svedočanstvo nije istinito.
043	JOH	005	032	Neko drugi svedoči za mene i ja znam da je ono što on svedoči o meni istinito.
043	JOH	005	033	Vi ste poslali Jovanu [glasnike], a on vam je potvrdio istinu.
043	JOH	005	034	Meni ne treba svedočanstvo čoveka, nego vam govorim [o Jovanu] da biste se vi spasli.
043	JOH	005	035	Jovan je bio svetiljka koja je gorela i svetlela, a vi ste hteli nakratko da uživate u njegovoj svetlosti.
043	JOH	005	036	Ja imam većeg svedoka od Jovana. To su dela koja mi je Otac naložio da činim. Dela koja činim svedoče da me je Otac poslao.
043	JOH	005	037	I Otac koji me je poslao svedoči za mene. Njegov glas nikad niste čuli, niti ste ikada videli lik njegov.
043	JOH	005	038	Njegova reč ne boravi u vama, jer ne verujete [Ocu] koji ga je poslao.
043	JOH	005	039	Vi istražujete Pisma, jer mislite da po njima imate večni život, a ona svedoče o meni.
043	JOH	005	040	Ipak, vi nećete da dođete k meni da imate život.
043	JOH	005	041	Ja ne prihvatam slavu od ljudi.
043	JOH	005	042	Ali ja vas poznajem i znam da nemate u sebi ljubavi prema Bogu.
043	JOH	005	043	Ja sam došao u ime svoga Oca, ali vi me ne prihvatate. Ako neko dođe u svoje ime, takvoga prihvatate.
043	JOH	005	044	Vi veličate jedan drugoga, a ne trudite se da zadobijete slavu od jedinoga Boga. Kako ćete onda verovati [meni]?
043	JOH	005	045	Ne mislite da ću vas ja optužiti pred Ocem. Mojsije, u koga se uzdate, je onaj koji vas optužuje.
043	JOH	005	046	Jer da ste verovali Mojsiju, verovali biste i meni, jer je on o meni pisao.
043	JOH	005	047	Ako ne verujete onom što je on napisao, kako ćete verovati mojim rečima?“
043	JOH	006	001	Posle ovoga je Isus otišao na drugu stranu Galilejskog jezera (to jest, Tiverijadskog [jezera]).
043	JOH	006	002	Sledilo ga je mnogo naroda, jer su posmatrali znake koje je činio na bolesnima.
043	JOH	006	003	Isus je otišao na jednu goru i seo tamo sa svojim učenicima.
043	JOH	006	004	Bila je blizu Pasha, judejski praznik.
043	JOH	006	005	Isus podiže pogled i opazi da pristiže mnogo sveta. Upitao je Filipa: „Gde da kupimo hleba da nahranimo ovoliko sveta?“
043	JOH	006	006	Ovo je rekao iskušavajući Filipa, a u stvari je znao šta će učiniti.
043	JOH	006	007	Filip mu odgovori: „Da kupimo hleba i za dve stotine srebrnjaka ne bi bilo dovoljno da svaki dobije nešto malo!“
043	JOH	006	008	Jedan od učenika, Andrija, brat Simona Petra, reče mu:
043	JOH	006	009	„Tu je jedan momčić koji ima pet ječmenih hlebova i dve ribe. Ipak, to nije dovoljno da se nahrani toliki narod.“
043	JOH	006	010	Isus im reče: „Neka narod poseda!“Bilo je tu dosta trave. Ljudi tako posedaše, njih oko pet hiljada.
043	JOH	006	011	Onda je Isus uzeo hlebove, zahvalio [Bogu], pa ih je dao onima koji su sedeli. Tako je učinio i sa ribama, te [je svako jeo] koliko je hteo.
043	JOH	006	012	Kada su se svi nasitili, [Isus] reče svojim učenicima: „Pokupite preostale komade da ne propadnu.“
043	JOH	006	013	[Učenici] sakupiše dvanaest kotarica preostalog hleba od onih pet ječmenih hlebova koje je narod jeo.
043	JOH	006	014	Kada su ljudi videli kakav je znak Isus učinio, rekli su: „Ovo je zaista Prorok koji treba da dođe na svet!“
043	JOH	006	015	Međutim, Isus je znao da oni hoće da ga zacare na silu, pa je zato otišao na jednu goru da bude sam.
043	JOH	006	016	Kada se spustilo veče, njegovi učenici su sišli do jezera.
043	JOH	006	017	Ukrcali su se na brodić i uputili se prema Kafarnaumu. Bilo se već smračilo, a Isus nikako da dođe.
043	JOH	006	018	Počeo je da duva jak vetar i more se uzburkalo.
043	JOH	006	019	Učenici su veslali nekih dvadeset pet do trideset stadija kada su opazili Isusa kako hoda po moru. Kada se približio čamcu, učenici se uplašiše.
043	JOH	006	020	Isus im reče: „To sam ja, ne bojte se!“
043	JOH	006	021	Tada su hteli da ga ukrcaju u brodić, ali brodić se odjednom našao na mestu prema kom su se uputili.
043	JOH	006	022	Sutradan su ljudi koji su ostali s druge strane jezera, opazili da je tamo ostao samo jedan brodić. Znali su, naime, da Isus nije ušao u brodić sa svojim učenicima, nego su učenici otišli sami.
043	JOH	006	023	A iz Tiverijade prispeše drugi brodići, blizu mesta gde je narod jeo hleb za koji je Gospod bio zahvalio [Bogu].
043	JOH	006	024	Kada je, dakle, narod video da tamo nema ni Isusa ni njegovih učenika, ušli su u brodiće i otišli u Kafarnaum da ga traže.
043	JOH	006	025	Našli su ga s druge strane jezera i rekli mu: „Učitelju, kada si došao ovamo?“
043	JOH	006	026	Isus im reče: „Zaista, zaista vam kažem: ne tražite me vi zato što ste videli znake, nego zato što ste jeli hlebove i nasitili se.
043	JOH	006	027	Ne radite za hranu koja propada, nego za hranu koja ostaje za večni život. Takvu hranu će vam dati Sin Čovečiji, jer je na njega Bog Otac utisnuo svoj pečat.“
043	JOH	006	028	Oni ga upitaše: „Šta treba da radimo da bismo činili dela koja Bog traži?“
043	JOH	006	029	Isus im odgovori: „Ovo je delo koje Bog traži: da verujete u onoga koga je on poslao.“
043	JOH	006	030	Oni ga onda upitaše: „Kakav ćeš znak učiniti, da bismo verovali u tebe kad ga vidimo? Šta ćeš, dakle, da učiniš?
043	JOH	006	031	Naši preci su jeli manu u pustinji, kao što je napisano [u Pismu]:’Dade im hleb sa neba da jedu.’“
043	JOH	006	032	Isus im reče: „Zaista, zaista vam kažem: nije vam Mojsije dao hleb sa neba, nego vam moj Otac daje istinski hleb.
043	JOH	006	033	Hleb koji Bog daje jeste onaj koji silazi sa neba i daje život svetu.“
043	JOH	006	034	Tada mu rekoše: „Gospode, daj nam zauvek taj hleb!“
043	JOH	006	035	Isus im reče: „Ja sam hleb života; ko dolazi k meni neće ogladneti i ko veruje u mene nikada neće ožedneti.
043	JOH	006	036	Ali ja sam vam rekao da, iako me vidite, nećete da verujete.
043	JOH	006	037	Svako koga mi daje Otac dolazi k meni, a onoga koji dolazi k meni neću odbaciti.
043	JOH	006	038	Jer ja nisam sišao sa neba da činim svoju volju, nego volju [Boga] koji me je poslao.
043	JOH	006	039	Ovo je volja [Boga] koji me je poslao: da ne izgubim nijednoga od onih koje mi je On dao, nego da ih vaskrsnem u Poslednji dan.
043	JOH	006	040	Volja moga Oca je da ko god me vidi i poveruje u mene, ima večni život, a ja ću ga vaskrsnuti u Poslednji dan.“
043	JOH	006	041	Na to su Jevreji počeli da gunđaju, zato što je rekao: „Ja sam hleb koji je sišao sa neba.“
043	JOH	006	042	Rekoše: „Zar nije to Isus, Josifov sin? Zar mu ne znamo oca i majku? Kako to sad kaže da je sišao sa neba?“
043	JOH	006	043	Isus im reče: „Ne gunđajte među sobom!
043	JOH	006	044	Niko ne može da dođe k meni, ako ga ne privuče Otac koji me je poslao, a ja ću ga vaskrsnuti u Poslednji dan.
043	JOH	006	045	U Prorocima je zapisano:’Svi će biti od Boga učeni.’ Svako ko sluša Oca i prihvati njegovo učenje, dolazi k meni.
043	JOH	006	046	Ipak, Oca niko nije video, osim onog koji je došao od Boga; on je video Oca.
043	JOH	006	047	Zaista, zaista vam kažem: ko veruje u mene, ima večni život.
043	JOH	006	048	Ja sam hleb života.
043	JOH	006	049	Vaši preci su jeli manu u pustinji, a [ipak] su pomrli.
043	JOH	006	050	Ali hleb koji dolazi sa neba je takav da ko jede od njega ne umire.
043	JOH	006	051	Ja sam hleb života koji je sišao sa neba. Ko bude jeo od ovog hleba, živeće zauvek. Hleb koji ću ja dati je moje telo koje dajem da bi svet živeo.“
043	JOH	006	052	Na ovo Jevreji počeše žestoko da negoduju. Pitali su se: „Kako ovaj može da nam da svoje telo da jedemo?“
043	JOH	006	053	Isus im reče: „Zaista, zaista vam kažem: ako ne jedete telo Sina Čovečijeg i ne pijete krv njegovu, nećete imati života u sebi.
043	JOH	006	054	Ko jede moje telo i pije moju krv, ima večni život i ja ću ga vaskrsnuti u Poslednji dan.
043	JOH	006	055	Jer je moje telo istinska hrana i moja krv je istinsko piće.
043	JOH	006	056	Ko jede moje telo i pije moju krv, ostaje u meni i ja u njemu.
043	JOH	006	057	Kao što je mene poslao živi Otac, te ja živim zbog Oca, tako će i onaj koji mene jede živeti zbog mene.
043	JOH	006	058	Ovo je taj hleb koji je sišao sa neba. On nije kao onaj što su jeli vaši preci, jer su oni, [ipak], pomrli. Ko jede ovaj hleb, živeće zauvek.“
043	JOH	006	059	Ovo je [Isus] izrekao u Kafarnaumu, dok je poučavao u sinagogi.
043	JOH	006	060	Kad su to čuli, mnogi od njegovih učenika rekoše: „Teško je [usvojiti] ovo učenje. Ko može da ga prihvati?“
043	JOH	006	061	Isus je u sebi znao da njegovi učenici gunđaju zbog njegove besede, te im je rekao: „Zar vas ovo navodi da odustanete?
043	JOH	006	062	A šta [ćete reći] kada budete gledali Sina Čovečijeg da se vraća tamo gde je pre bio?
043	JOH	006	063	Duh [Božiji] je taj koji daje život. Čovek to ne može. Reči koje sam vam rekao Duh su i život su.
043	JOH	006	064	Ali, ima među vama onih koji ne veruju.“Naime, Isus je od početka znao da neki neće verovati u njega i ko će ga izdati.
043	JOH	006	065	Tada reče: „Zato sam vam rekao:’Niko ne može doći k meni, ako mu to Otac ne omogući.’“
043	JOH	006	066	Tada su ga mnogi učenici napustili i nisu više išli za njim.
043	JOH	006	067	Zato je Isus upitao Dvanaestoricu: „Da nećete i vi da odete?“
043	JOH	006	068	Odgovori mu Simon Petar: „Gospode, kome da odemo? Ti imaš reči večnog života.
043	JOH	006	069	Mi smo uvereni i znamo da si ti sveti Božiji [poslanik].“
043	JOH	006	070	Isus im reče: „Nisam li baš ja izabrao vas Dvanaestoricu? A ipak, jedan od vas je đavo.“
043	JOH	006	071	[Isus] je ovo rekao misleći na Judu, sina Simona Iskariota, jer je on bio taj koji će ga izdati, [iako] je bio jedan od Dvanaestorice.
043	JOH	007	001	Nakon ovoga je Isus išao po Galileji. Nije hteo da se kreće po Judeji, jer su judejske [vođe] tražile priliku da ga ubiju.
043	JOH	007	002	Bližio se judejski Praznik Senica.
043	JOH	007	003	Tada rekoše Isusu njegova braća: „Otputuj odavde i idi u Judeju, da bi tvoji učenici videli dela koja činiš.
043	JOH	007	004	Niko ne krije šta radi ako želi da bude poznat u javnosti.“
043	JOH	007	005	Ipak, ni njegova braća nisu verovala u njega.
043	JOH	007	006	Isus im reče: „Moje vreme još nije došlo, a za vas je svako vreme pogodno.
043	JOH	007	007	Svet ne može da mrzi vas, ali mene mrzi, jer mu ja iznosim pred oči njegova zla dela.
043	JOH	007	008	Vi idite na praznik. Ja neću ići na ovaj praznik, jer moje vreme još nije došlo.“
043	JOH	007	009	To im je rekao i ostao u Galileji.
043	JOH	007	010	Pošto su njegova braća otišla na praznik, onda je i sam Isus otišao, ali ne javno, nego tajno.
043	JOH	007	011	Judejske [vođe] su ga tražile na praznik i raspitivale se o njemu: „Gde je onaj?“
043	JOH	007	012	U narodu se mnogo pričalo o njemu. Jedni su govorili: „Dobar je!“Drugi su, opet, govorili: „Nije, nego zavodi narod!“
043	JOH	007	013	Niko o njemu nije govorio javno zbog straha od judejskih [vođa].
043	JOH	007	014	Usred praznika, Isus je otišao u hram i počeo da poučava [narod].
043	JOH	007	015	Tada su se Jevreji začudili i rekli: „Otkud se ovaj razume u svete spise kad se nije školovao za to?“
043	JOH	007	016	Isus im je tada odgovorio: „Ovo učenje ne potiče od mene, nego od [Boga] koji me je poslao.
043	JOH	007	017	Ko hoće da čini ono što [Bog] hoće, znaće da li ovo učenje dolazi od Boga ili ja govorim u svoje ime.
043	JOH	007	018	Ko govori u svoje ime, taj traži slavu za sebe. A ko traži slavu za onog koji ga je poslao, taj je pošten i u njemu nema nepravde.
043	JOH	007	019	Nije li vam Mojsije dao Zakon? A ipak niko od vas ne postupa po Zakonu. Zašto hoćete da me ubijete?“
043	JOH	007	020	Narod mu odgovori: „Zao duh je [ušao u] tebe! Ko hoće da te ubije?“
043	JOH	007	021	Isus im odgovori: „Učinio sam jedno čudo i svi se divite tome.
043	JOH	007	022	Vi obrezujete [mušku decu], jer vam je Mojsije tako naložio, a ipak to činite i subotom. U stvari, obrezanje ste primili od svojih predaka, a ne od Mojsija.
043	JOH	007	023	Dakle, ako dečaka obrezujete subotom, da se Mojsijev Zakon ne bi narušio, zašto se onda ljutite na mene što sam celog čoveka iscelio u subotu?
043	JOH	007	024	Ne sudite po spoljašnjosti, nego sudite po pravdi!“
043	JOH	007	025	Neki Jerusalimljani rekoše: „Zar nije to onaj koga traže da ubiju?
043	JOH	007	026	A evo, on slobodno govori i niko mu se ne suprotstavlja. Da nisu možda naši glavari shvatili da je on Hristos?
043	JOH	007	027	Međutim, mi znamo odakle je ovaj. Kada Hristos dođe, niko neće znati odakle je.“
043	JOH	007	028	Dok je poučavao u hramu, Isus je povikao: „Vi [mislite da] znate ko sam i odakle sam! Ipak, ja nisam došao u svoje ime; [Bog] istiniti me je poslao. Vi ga ne poznajete,
043	JOH	007	029	a ja ga poznajem, jer sam od njega došao i on me je poslao.“
043	JOH	007	030	Tada su gledali da uhvate Isusa, ali niko nije podigao ruke na njega, jer još nije bio došao njegov čas.
043	JOH	007	031	Ipak, mnogo ljudi je poverovalo u njega i govorilo: „Kada dođe Hristos, hoće li činiti veće znake nego što ih je ovaj učinio?“
043	JOH	007	032	Fariseji su čuli da se ovo šapuće u narodu, pa su vodeći sveštenici i fariseji poslali hramsku stražu da uhvate Isusa.
043	JOH	007	033	Tada Isus reče: „Još malo vremena sam sa vama, a onda odlazim onom koji me je poslao.
043	JOH	007	034	Tražićete me, ali me nećete naći i gde ću ja biti vi ne možete doći.“
043	JOH	007	035	Jevreji su tada govorili među sobom: „Gde on to misli da ide, a da ga mi nećemo naći? Da neće možda da ide [Jevrejima] rasejanim među Grke i da uči Grke?
043	JOH	007	036	Šta je mislio pod tim kad je rekao:’Tražićete me, ali me nećete naći i gde ću ja biti vi ne možete doći?’“
043	JOH	007	037	Poslednjeg, najvećeg dana praznika, Isus stade pred narod i povika: „Ako je ko žedan, neka dođe k meni i neka pije!
043	JOH	007	038	Ko veruje u mene, kao što kaže Pismo:’Iz njegove nutrine će poteći reke žive vode.’“
043	JOH	007	039	Ovo je rekao misleći na Duha koga su imali da prime oni koji veruju u Isusa. Duh tada još nije bio sišao, zato što Isus još nije bio [vaznet] u slavu.
043	JOH	007	040	Kada su neki ljudi iz mnoštva čuli ove [Isusove] reči, rekli su: „Ovo je zaista pravi Prorok!“
043	JOH	007	041	Drugi su govorili: „Ovo je Hristos!“Treći su govorili: „Zar će Hristos doći iz Galileje?
043	JOH	007	042	Ne kaže li Pismo da će Hristos biti iz Davidovog potomstva, i da će doći iz Vitlejema, mesta odakle je bio David?“
043	JOH	007	043	Tada je među narodom došlo do podele zbog Isusa.
043	JOH	007	044	Neki od njih su želeli da ga uhvate, ali niko nije stavio ruku na njega.
043	JOH	007	045	[Hramski] stražari se vrate vodećim sveštenicima i farisejima. Ovi im rekoše: „Zašto ga niste doveli?“
043	JOH	007	046	Stražari odgovoriše: „Niko nikada nije govorio kao ovaj čovek.“
043	JOH	007	047	Fariseji im rekoše: „Zar je i vas zaveo?
043	JOH	007	048	Da nije neko od glavara ili od fariseja poverovao u njega?
043	JOH	007	049	A ova svetina koja ne poznaje Zakon [Mojsijev] – prokleta je!“
043	JOH	007	050	Jedan od njih, Nikodim, koji je ranije otišao k Isusu, im reče:
043	JOH	007	051	„Zar se po našem Zakonu sudi čoveku koji nije bio prethodno ispitan da bi se utvrdilo šta je učinio?“
043	JOH	007	052	Oni mu odgovore: „Da nisi i ti iz Galileje? Prouči [Pismo] i videćeš da prorok ne dolazi iz Galileje.“
043	JOH	007	053	Tada svaki ode svojoj kući.
043	JOH	008	001	Isus, pak, ode na Maslinsku goru.
043	JOH	008	002	Ujutro je [Isus] ponovo došao u hram. Sav narod se okupio oko njega. On je seo i počeo da ih uči.
043	JOH	008	003	A fariseji i znalci Svetog pisma dovedu neku ženu uhvaćenu u preljubi i postave je u sredinu.
043	JOH	008	004	Zatim su rekli Isusu: „Učitelju, ova žena je uhvaćena u samom činu preljube.
043	JOH	008	005	Mojsije nam je u Zakonu zapovedio da takve žene kamenujemo. Šta ti kažeš na to?“
043	JOH	008	006	To su rekli da bi ga naveli da izusti nešto zbog čega bi ga optužili. Ali Isus se sagnuo i počeo da piše nešto prstom po tlu.
043	JOH	008	007	Kako su ga oni neprestano saletali pitanjima, Isus se ispravi i reče im: „Ko je od vas bez greha, neka prvi baci kamen na nju.“
043	JOH	008	008	Onda se ponovo sagnuo i pisao po tlu.
043	JOH	008	009	Kad su ovi to čuli, počeše jedan po jedan da odlaze, počevši od najstarijih do poslednjih. [Isus] je tako ostao sam sa onom ženom koja je stajala u sredini.
043	JOH	008	010	Isus se zatim uspravi i upita je: „Ženo, gde su oni? Zar te niko od njih nije osudio?“
043	JOH	008	011	„Niko, Gospode!“– odgovori žena. Isus joj reče: „Ni ja te ne osuđujem. Idi i od sada ne greši više!“
043	JOH	008	012	Isus se zatim ponovo obratio narodu: „Ja sam svetlost svetu. Ko mene sledi, neće hodati po tami, nego će imati svetlost života.“
043	JOH	008	013	Rekoše mu fariseji: „Ti svedočiš sam za sebe i zato tvoje svedočanstvo ne vredi.“
043	JOH	008	014	Isus im odgovori: „Ako ja i svedočim sam za sebe, to je zato što znam odakle dolazim i kuda odlazim. A vi ne znate odakle dolazim i kuda odlazim.
043	JOH	008	015	Vi sudite po ljudskim [merilima]; ja ne sudim nikome.
043	JOH	008	016	Ako i sudim, moj sud je istinit, jer ja ne sudim sam; sa mnom je Otac koji me je poslao.
043	JOH	008	017	Pa i u vašem Zakonu piše da je svedočenje istinito ako dva svedoka [daju isti iskaz].
043	JOH	008	018	Ja svedočim sam za sebe, ali i Otac koji me je poslao svedoči za mene.“
043	JOH	008	019	Tada su mu rekli: „Gde je tvoj otac?“Isus im odgovori: „Vi ne poznajete ni mene, ni moga Oca. Kada biste poznavali mene, poznavali biste i moga Oca.“
043	JOH	008	020	Ove reči je Isus izgovorio dok je poučavao narod u delu hrama gde su se skupljali prilozi. Niko ga nije uhvatio, jer još nije bio došao njegov čas.
043	JOH	008	021	[Isus] im ponovo reče: „Ja odlazim; vi ćete me tražiti, ali ćete umreti u svom grehu. A tamo gde ja idem, vi ne možete doći.“
043	JOH	008	022	Tada Jevreji rekoše: „Da neće da se ubije, jer kaže:’Tamo gde ja idem, vi ne možete doći’?“
043	JOH	008	023	[Isus] im reče: „Vi ste odozdo, a ja sam odozgo. Vi ste od ovog sveta, a ja nisam od ovog sveta.
043	JOH	008	024	Zato sam vam rekao da ćete umreti u svojim gresima. Ako ne poverujete da Ja Jesam, pomrećete u svojim gresima.“
043	JOH	008	025	„Ko si ti?“– pitali su ga tada. Isus im odgovori: „Ne govorim li vam baš to od samog početka?
043	JOH	008	026	Mnogo toga imam da kažem o vama i da sudim. Ipak, ja govorim svetu samo ono što sam čuo od onoga koji je istinit. On me je poslao.“
043	JOH	008	027	Ali oni nisu razumeli da im [Isus] govori o Ocu.
043	JOH	008	028	Isus im tada reče: „Kada podignete Sina Čovečijeg, tada ćete shvatiti da Ja Jesam. Ja ništa ne činim sam od sebe, nego govorim kako me je naučio Otac.
043	JOH	008	029	Onaj koji me je poslao, sa mnom je; on me nije ostavio samog, jer ja uvek činim ono što je njemu ugodno.“
043	JOH	008	030	Nakon ovih njegovih reči, mnogo ljudi je poverovalo u njega.
043	JOH	008	031	Tada je Isus rekao Jevrejima koji su poverovali u njega: „Ako držite moje učenje, zaista ste moji učenici.
043	JOH	008	032	Upoznaćete istinu i istina će vas osloboditi.“
043	JOH	008	033	Oni mu odgovoriše: „Mi smo Avrahamovo potomstvo. Nikada nikome nismo robovali. Kako to misliš:’Postaćete slobodni?’“
043	JOH	008	034	Isus im reče: „Zaista, zaista vam kažem, svako ko čini greh, rob je grehu.
043	JOH	008	035	Rob ne pripada porodici zauvek, a sin pripada porodici zauvek.
043	JOH	008	036	Stoga, ako vas Sin oslobodi, tada ćete biti stvarno slobodni.
043	JOH	008	037	Znam da ste Avrahamovo potomstvo. Ipak, gledate da me ubijete, jer ne prihvatate moju reč.
043	JOH	008	038	Ja govorim ono što sam video kod [svog] Oca, a vi činite ono što ste čuli od [svog] oca.“
043	JOH	008	039	Oni mu odgovoriše: „Naš otac je Avraham.“Isus im reče: „Da ste Avrahamova deca, vi biste činili Avrahamova dela.
043	JOH	008	040	Vi sada gledate da me ubijete, mene koji sam vam rekao istinu koju mi je Bog rekao. Avraham tako šta nije činio.
043	JOH	008	041	Vi činite ono što vaš otac čini.“Oni mu rekoše: „Mi nismo vanbračna deca. Bog je naš jedini Otac.“
043	JOH	008	042	Isus im reče: „Kada bi Bog bio vaš Otac, vi biste me voleli, jer ja sam došao od Boga i sad sam ovde. Nisam došao po svojoj volji, nego me je on poslao.
043	JOH	008	043	Zašto ne razumete ono što govorim? Zato što ne možete podneti da slušate moju reč.
043	JOH	008	044	Đavo je vaš otac i vi hoćete da udovoljavate njegovim željama. On je oduvek ubica ljudi i u istini se nije zadržao, jer u njemu nema istine. Kad govori laž, on pokazuje svoje pravo lice, jer je lažljivac i otac [svih] laži.
043	JOH	008	045	Ja vam govorim istinu i zato mi ne verujete.
043	JOH	008	046	Ko od vas može da dokaže da činim greh? Ako govorim istinu, zašto mi ne verujete?
043	JOH	008	047	Ko je od Boga, taj sluša šta mu Bog govori. Vi ne slušate zato što niste od Boga.“
043	JOH	008	048	Jevreji mu odgovoriše: „Nismo li u pravu kad kažemo da si Samarjanin i da je zli duh u tebi?“
043	JOH	008	049	Isus odgovori: „Nije zli duh u meni, nego ja poštujem svoga Oca, a vi mene ne poštujete.
043	JOH	008	050	Ja ne tražim slavu za sebe. Ali postoji jedan koji traži i on sudi.
043	JOH	008	051	Zaista, zaista vam kažem: ko drži moju reč neće nikada iskusiti smrti.“
043	JOH	008	052	Rekoše mu Jevreji: „Sada znamo da je zli duh u tebi. Avraham je umro, a tako i proroci, a ti kažeš:’Ko drži moju reč neće nikada umreti.’
043	JOH	008	053	Zar si ti veći od oca našeg Avrahama koji je umro? Pa i proroci su pomrli. Za koga se ti to izdaješ?“
043	JOH	008	054	Isus odgovori: „Kad bih ja sam sebi davao čast, moja čast ne bi vredela ništa. Moj Otac je onaj koji mi daje čast, za koga vi govorite da je vaš Bog.
043	JOH	008	055	Vi ga ne poznajete, a ja ga poznajem. Kad bih rekao da ga ne poznajem, bio bih lažljivac kao i vi. Međutim, ja ga poznajem i držim njegovu reč.
043	JOH	008	056	Avraham, vaš otac, radovao se što će videti moj dolazak. Video ga je i radovao se.“
043	JOH	008	057	Rekoše mu Jevreji: „Nemaš još ni pedeset godina. Kako si ti to video Avrahama?“
043	JOH	008	058	Isus im odgovori: „Zaista, zaista vam kažem: pre nego što se Avraham rodio, Ja Jesam.“
043	JOH	008	059	Na to svi dohvatiše kamenje da ga kamenuju, ali Isus se ukloni od njih i ode iz hrama.
043	JOH	009	001	Kada je izašao iz hrama video je čoveka slepog od rođenja.
043	JOH	009	002	Njegovi učenici ga upitaše: „Učitelju, zašto se ovaj čovek rodio slep? Da li je zgrešio on ili njegovi roditelji?“
043	JOH	009	003	Isus odgovori: „Nije on slep zato što je zgrešio on ili njegovi roditelji, već da bi Bog na njemu pokazao delovanje svoje sile.
043	JOH	009	004	Dok je dan, treba da činimo delo onoga koji me je poslao. Jer dolazi noć kada niko neće moći da radi.
043	JOH	009	005	Dok sam na svetu, ja sam svetlost svetu.“
043	JOH	009	006	Rekavši ovo, pljunuo je na zemlju i od pljuvačke načinio blato, pa je tim blatom namazao čovekove oči.
043	JOH	009	007	Onda mu je rekao: „Idi i umij se u Siloamskoj banji!“(Siloam u prevodu znači „poslan“.) Čovek ode, umi se i vrati se sa zdravim vidom.
043	JOH	009	008	Njegovi susedi i oni koji su ga videli kako prosi, rekli su: „Nije li to onaj koji je tu sedeo i prosio?“
043	JOH	009	009	Jedni su govorili: „Da, to je taj!“– a drugi opet: „Ne, nije, nego samo liči na njega!“On tada reče: „Ja sam taj!“
043	JOH	009	010	Onda ga upitaše: „Kako si progledao?“
043	JOH	009	011	On odgovori: „Čovek koji se zove Isus je napravio blato, namazao moje oči i rekao mi:’Idi u Siloamsku [banju] i umij se!’ Otišao sam, umio se i progledao.“
043	JOH	009	012	Oni ga upitaše: „Gde je on?“„To ne znam“– odgovori on.
043	JOH	009	013	Zatim su nekadašnjeg slepca odveli farisejima.
043	JOH	009	014	A dan kada je Isus napravio blato i vratio vid slepome bio je subota.
043	JOH	009	015	Fariseji ga ponovo upitaše kako je progledao. On im reče: „Namazao mi je oči blatom, ja sam se umio i sada vidim.“
043	JOH	009	016	Tada rekoše neki fariseji: „Taj čovek nije od Boga, jer ne poštuje [zakon o] suboti.“Drugi rekoše: „Kako grešan čovek može učiniti ovakve znake?“Tako je došlo do podele među njima.
043	JOH	009	017	Ponovo su pitali nekadašnjeg slepca: „Šta ti misliš o njemu, pošto ti je vratio vid?“Čovek reče: „On je prorok.“
043	JOH	009	018	Ipak, judejske [vođe] nisu htele da poveruju da je čovek bio slep i da ponovo vidi, dok nisu pozvali njegove roditelje.
043	JOH	009	019	Onda su i njih pitali: „Da li je ovo vaš sin za koga tvrdite da se rodio slep? Kako to da sada vidi?“
043	JOH	009	020	Njegovi roditelji odgovoriše: „Znamo da je ovo naš sin i da se rodio slep,
043	JOH	009	021	ali ne znamo kako sada vidi i ko mu je vratio vid. Pitajte njega. Punoletan je, pa neka govori sam za sebe.“
043	JOH	009	022	Njegovi roditelji su rekli ovo, jer su se plašili judejskih [vođa]. Naime, judejske [vođe] su se već bile dogovorile da se iz sinagoge isključi svako ko bi [Isusa] priznao za Hrista.
043	JOH	009	023	Zbog toga su njegovi roditelji rekli: „Punoletan je, pitajte njega.“
043	JOH	009	024	Tada su po drugi put pozvali čoveka koji je bio slep i rekli mu: „Priznaj na slavu Bogu! Mi znamo da je taj čovek grešnik.“
043	JOH	009	025	Čovek odgovori: „Ja ne znam da li je on grešnik. Jedino znam da sam bio slep, a sada vidim!“
043	JOH	009	026	Oni ga upitaše: „Šta ti je učinio? Kako ti je vratio vid?“
043	JOH	009	027	On im odgovori: „To sam vam već rekao, a vi niste slušali. Zašto hoćete da to ponovo čujete? Da nećete da postanete njegovi učenici?“
043	JOH	009	028	Oni ga izvređaše i rekoše mu: „Ti si njegov učenik, a mi smo Mojsijevi učenici!
043	JOH	009	029	Znamo da je Bog govorio Mojsiju, a za ovoga ne znamo ni odakle je!“
043	JOH	009	030	Čovek im reče: „Baš to je i čudno što mi je iscelio vid, a vi ne znate odakle je.
043	JOH	009	031	Znamo, naime, da Bog ne uslišava grešnike, nego samo onoga ko je pobožan i ko čini ono što je Bogu po volji.
043	JOH	009	032	Nikada se nije čulo da je neko vratio vid slepome od rođenja.
043	JOH	009	033	Da on nije došao od Boga, ne bi mogao ništa da učini.“
043	JOH	009	034	Oni mu odgovoriše: „Ti ćeš da nas učiš, a sav si rođen kao grešnik!“Zatim su ga izbacili napolje.
043	JOH	009	035	Kada je Isus čuo da su ga isterali, našao ga je i rekao mu: „Veruješ li u Sina Čovečijeg?“
043	JOH	009	036	Čovek mu odgovori: „Reci mi ko je on, Gospode, da bih mogao da verujem u njega!“
043	JOH	009	037	Isus mu reče: „Već si ga video. To je onaj koji govori s tobom.“
043	JOH	009	038	Čovek odgovori: „Verujem, Gospode“, i pokloni mu se.
043	JOH	009	039	Isus reče: „Ja sam došao na ovaj svet da sudim, da progledaju oni koji ne vide i da postanu slepi oni što vide.“
043	JOH	009	040	Neki fariseji koji su bili sa njim čuli su to, pa su pitali: „Da nismo i mi slepi?“
043	JOH	009	041	Isus im reče: „Kad biste bili slepi, ne biste bili krivi za greh. Ali, pošto kažete da vidite, krivica je i dalje na vama.
043	JOH	010	001	Zaista, zaista vam kažem: ko ne ulazi u ovčiji tor na vrata, nego preskače na drugom mestu, taj je lopov i razbojnik.
043	JOH	010	002	Pastir ovcama je onaj koji ulazi na vrata.
043	JOH	010	003	Njemu vratar otvara, a ovce slušaju njegov glas. Svoje ovce zove po imenu i izvodi ih.
043	JOH	010	004	Kada izvede svoje ovce, on sam ide pred njima i ovce idu za njim, jer poznaju njegov glas.
043	JOH	010	005	One neće slediti stranca, jer ne prepoznaju glas stranca.“
043	JOH	010	006	Isus im je ispričao ovu priču, ali oni nisu razumeli o čemu im je govorio.
043	JOH	010	007	Isus im je tada ponovo rekao: „Zaista, zaista vam kažem: ja sam vrata za ovce.
043	JOH	010	008	Svi koji su pre mene došli, lopovi su i razbojnici, ali ih ovce nisu poslušale.
043	JOH	010	009	Ja sam vrata. Ko uđe kroz mene, biće spasen; ulaziće i izlaziće i pašu će nalaziti.
043	JOH	010	010	Lopov dolazi samo da ukrade, zakolje i uništi. Ja sam došao da imaju život i da ga imaju u izobilju.
043	JOH	010	011	Ja sam dobri Pastir. Dobri Pastir polaže svoj život za ovce.
043	JOH	010	012	Najamnik, kome ovce ne pripadaju, nije pastir. Kada vidi da dolazi vuk, on ostavlja ovce i beži, a vuk ih grabi i razgoni.
043	JOH	010	013	Pošto je najamnik, njega nije briga za ovce.
043	JOH	010	014	Ja sam dobri Pastir i poznajem svoje ovce, a moje ovce poznaju mene.
043	JOH	010	015	Tako i Otac poznaje mene i ja Oca. Ja polažem svoj život za ovce.
043	JOH	010	016	Ipak, imam i druge ovce koje nisu iz ovog tora. I njih treba da dovedem, pa će slušati moj glas. Onda će biti jedno stado sa jednim Pastirem.
043	JOH	010	017	Moj Otac me voli, zato što hoću da položim svoj život. Ja ga dajem da bih ga ponovo uzeo.
043	JOH	010	018	Niko ga ne uzima od mene; ja ga sam polažem. Imam vlast da ga položim kao i da ga ponovo uzmem. Ovu zapovest sam primio od svoga Oca.“
043	JOH	010	019	Zbog ovih reči je ponovo nastala podela među Jevrejima.
043	JOH	010	020	Mnogi rekoše: „U njemu je zli duh, pa bunca. Što ga slušate?“
043	JOH	010	021	Drugi rekoše: „To nisu reči opsednutog zlim duhom. Zar zli duh može da vrati vid slepome?“
043	JOH	010	022	U Jerusalimu se tada slavio praznik Posvećenja hrama. Bila je zima.
043	JOH	010	023	Isus je hodao u hramu Solomonovim tremom.
043	JOH	010	024	Tada ga okružiše Jevreji i rekoše mu: „Dokle ćeš nas držati u neizvesnosti? Reci nam otvoreno ako si ti Hristos!“
043	JOH	010	025	Isus im odgovori: „Ja sam vam rekao, ali vi ne verujete. Dela koja činim u ime svoga Oca govore mi u prilog.
043	JOH	010	026	Vi, ipak, ne verujete, jer ne pripadate mojim ovcama.
043	JOH	010	027	Moje ovce slušaju moj glas. Ja ih poznajem i one idu za mnom.
043	JOH	010	028	Ja im dajem večni život, te neće nikada propasti, niti će ih iko oteti iz moje ruke.
043	JOH	010	029	Otac moj, koji mi ih je dao, veći je od svega i niko ne može da ih otme iz ruke [moga] Oca.
043	JOH	010	030	Ja i Otac jedno smo.“
043	JOH	010	031	Jevreji ponovo dograbiše kamenje da ga kamenuju.
043	JOH	010	032	Isus im reče: „Učinio sam pred vama mnoga dobra dela koja mi je Otac naložio. Za koje od njih me kamenujete?“
043	JOH	010	033	Jevreji mu odgovoriše: „Ne kamenujemo te mi za dobro delo, nego zbog bogohulstva. Ti si čovek, a proglašavaš se Bogom.“
043	JOH	010	034	Isus im reče: „Zar u vašem Zakonu ne piše:’Ja rekoh: „Bogovi ste“’?
043	JOH	010	035	Ako je Zakon nazvao’bogovima’ one kojima je Božija reč upućena – a Pismo se ne može ukinuti –
043	JOH	010	036	kako onda kažete za onoga, koga je Bog posvetio i poslao u svet:’Ti vređaš Boga!’, zbog toga što sam rekao:’Ja sam Sin Božiji’?!
043	JOH	010	037	Ako ja ne činim dela svog Oca, nemojte mi verovati.
043	JOH	010	038	Ukoliko činim njegova dela, onda verujte makar tim delima, ako već ne verujete meni. Tada ćete znati da je Otac u meni i ja u Ocu.“
043	JOH	010	039	Tada su ponovo hteli da ga uhvate, ali je on izmakao njihovim rukama.
043	JOH	010	040	[Isus] je ponovo prešao na drugu stranu Jordana, kod mesta gde je Jovan nekada krštavao. Tamo je ostao.
043	JOH	010	041	Tada su mnogi došli k njemu i rekli: „Jovan nije učinio nijedan znak, ali sve što je rekao za ovog čoveka bilo je istinito.“
043	JOH	010	042	Mnogi su tamo poverovali u Isusa.
043	JOH	011	001	Jednom se Lazar iz [mesta] Vitanija razboleo. U tom mestu su živele i njegove sestre, Marija i Marta.
043	JOH	011	002	Marija je bila ona žena koja je izlila mirisno ulje na Gospodove noge i obrisala ih svojom kosom. Lazar, koji je oboleo, bio je njen brat.
043	JOH	011	003	One su Isusu poslale poruku: „Gospode, bolestan je onaj koga ti voliš.“
043	JOH	011	004	Čuvši ovo, Isus je rekao: „Ova se bolest neće završiti smrću. To je radi Božije slave, da se kroz nju proslavi Sin Božiji.“
043	JOH	011	005	Isus je voleo Martu, njenu sestru i Lazara.
043	JOH	011	006	Ipak, kada je čuo da je Lazar bolestan, ostao je u tom mestu još dva dana.
043	JOH	011	007	Onda je rekao svojim učenicima: „Hajdemo opet u Judeju!“
043	JOH	011	008	Učenici rekoše: „Učitelju, još nedavno su Jevreji hteli da te kamenuju, a ti opet hoćeš da ideš onamo?“
043	JOH	011	009	Isus odgovori: „Nema li dan dvanaest časova? Ko hoda danju, taj se ne spotiče, jer vidi svetlost [koja obasjava] svet.
043	JOH	011	010	Ko hoda noću, taj se spotiče, jer nema svetlosti u njemu.“
043	JOH	011	011	Rekavši ovo, [Isus] je dodao: „Naš prijatelj Lazar je zaspao, ali ja ću otići da ga probudim.“
043	JOH	011	012	Učenici rekoše na to: „Gospode, ako je zaspao, oporaviće se.“
043	JOH	011	013	U stvari, Isus je govorio o njegovoj smrti, a oni su mislili da on govori o običnom snu.
043	JOH	011	014	Onda im je Isus otvoreno rekao: „Lazar je umro,
043	JOH	011	015	i zbog vas se radujem što nisam bio tamo, da biste vi mogli da verujete. Ali, hajdemo k njemu!“
043	JOH	011	016	Toma, zvani „Blizanac“, reče ostalim učenicima: „Hajdemo i mi da umremo sa njim!“
043	JOH	011	017	Kad je Isus došao tamo, saznao je da je Lazar već četiri dana u grobu.
043	JOH	011	018	Pošto je Vitanija bila oko petnaest stadija udaljena od Jerusalima,
043	JOH	011	019	mnogi Jevreji su došli k Marti i Mariji da ih uteše za bratom.
043	JOH	011	020	Kada je Marta čula da Isus dolazi, pošla mu je u susret, dok je Marija ostala kući.
043	JOH	011	021	Marta reče Isusu: „Gospode, da si ti bio ovde, moj brat ne bi umro.
043	JOH	011	022	Ipak, sada znam da će ti Bog dati što god zatražiš od njega.“
043	JOH	011	023	Isus joj reče: „Vaskrsnuće tvoj brat.“
043	JOH	011	024	Marta mu odgovori: „Znam da će vaskrsnuti u Poslednji dan.“
043	JOH	011	025	Isus joj odgovori: „Ja sam vaskrsenje i život. Ko veruje u mene, živeće ako i umre.
043	JOH	011	026	I ko god živi i veruje u mene, neće doveka umreti. Veruješ li u to?“
043	JOH	011	027	Ona odgovori: „Da, Gospode, verujem da si ti Hristos, Sin Božiji, koji treba da dođe na svet.“
043	JOH	011	028	Rekavši ovo, otišla je, pozvala u stranu svoju sestru Mariju i rekla joj: „Učitelj je ovde i zove te.“
043	JOH	011	029	Kada je Marija to čula, brzo je ustala i otišla k njemu.
043	JOH	011	030	Isus još nije bio ušao u selo, nego je ostao na mestu na kome ga je Marta susrela.
043	JOH	011	031	A Jevreji koji su bili sa Marijom u kući i tešili je, kada su videli da je u žurbi ustala i izašla, pođu za njom, misleći da ide na grob da plače.
043	JOH	011	032	Marija je onda došla do mesta gde je bio Isus. Kada ga je videla, pala je ničice pred njega i rekla mu: „Gospode, da si ti bio ovde, moj brat ne bi umro!“
043	JOH	011	033	Videvši Mariju i Jevreje koji su došli za njom kako plaču, Isus se silno potrese i uzbudi.
043	JOH	011	034	Onda [ih] je upitao: „Gde ste ga položili?“Oni mu rekoše: „Gospode, dođi da vidiš.“
043	JOH	011	035	Isusu navreše suze.
043	JOH	011	036	Jevreji rekoše: „Eto, koliko ga je voleo!“
043	JOH	011	037	Ali neki od njih rekoše: „Zar on, koji je vratio vid slepome, nije mogao da učini da Lazar ne umre?“
043	JOH	011	038	Tada je Isus, iznova potresen, otišao na grob. To je bila pećina na čijem ulazu je bio navaljen kamen.
043	JOH	011	039	Isus reče: „Odgurnite taj kamen!“Reče mu Marta, pokojnikova sestra: „Gospode, već zaudara, jer je već četvrti dan u grobu!“
043	JOH	011	040	Isus joj na to reče: „Zar ti nisam rekao da ćeš videti slavu Božiju ako veruješ?“
043	JOH	011	041	Odgurnuli su kamen. Isus je onda podigao pogled gore i rekao: „Oče, hvala ti što si me uslišio.
043	JOH	011	042	Ja znam da me ti uvek uslišavaš, ali to sam rekao zbog ovog naroda ovde, da bi poverovali da si me poslao.“
043	JOH	011	043	Nakon što je ovo rekao, Isus snažno povika: „Lazare, izađi napolje!“
043	JOH	011	044	Mrtvac izađe. Ruke i noge su mu bile uvijene u pogrebne povoje, a lice obmotano ubrusom. Isus im reče: „Razmotajte ga i pustite da ide!“
043	JOH	011	045	Tada su mnogi Jevreji, koji su došli kod Marije i videli šta je [Isus] učinio, poverovali u njega.
043	JOH	011	046	Međutim, neki od njih su otišli k farisejima i rekli im šta je Isus učinio.
043	JOH	011	047	Tada su vodeći sveštenici i fariseji sazvali Veliko veće i rekli: „Šta da radimo? Ovaj čovek čini mnoge znake!
043	JOH	011	048	Ako ga pustimo da nastavi ovako, svi će poverovati u njega. Tada će doći Rimljani i uništiti nam hram, a narod pobiti.“
043	JOH	011	049	Jedan od njih, Kajafa, koji je te godine bio Prvosveštenik, reče im: „Ništa vi ne znate!
043	JOH	011	050	Zar ne shvatate da je za vas bolje da jedan čovek umre za narod, nego da sav narod izgine?“
043	JOH	011	051	Međutim, on to nije rekao sam od sebe. Pošto je bio Prvosveštenik za tu godinu, on je prorekao da Isus mora da umre za [judejski] narod,
043	JOH	011	052	i ne samo za taj narod, nego [i za druge narode], kako bi svu rasejanu decu Božiju okupio u jedno.
043	JOH	011	053	Stoga su tog dana odlučili da ga ubiju.
043	JOH	011	054	Zato se Isus nije više javno pojavljivao među Jevrejima, nego je otišao odatle u kraj blizu pustinje, u grad koji se zove Jefrem. Tamo je boravio sa učenicima.
043	JOH	011	055	Bližio se judejski praznik Pasha, pa su mnogi ljudi iz svojih krajeva došli u Jerusalim, da bi se podvrgli obredu očišćenja pre Pashe.
043	JOH	011	056	Tada su tražili Isusa i, stojeći u hramu, govorili jedni drugima: „Šta mislite? Hoće li doći na praznik?“
043	JOH	011	057	Naime, vodeći sveštenici i fariseji su izdali naredbu da ko god dozna gde je Isus, dojavi da ga uhvate.
043	JOH	012	001	Šest dana pre Pashe, Isus je otišao u Vitaniju, mesto gde je živeo Lazar koga je Isus bio podigao iz mrtvih.
043	JOH	012	002	Tamo su mu pripremili večeru. Marta je posluživala, a Lazar je bio jedan od onih koji su sa Isusom bili za stolom.
043	JOH	012	003	Zatim je Marija uzela oko pola litra pravog, skupocenog, mirisnog ulja od narda, izlila ga na Isusove noge i obrisala ih svojom kosom. Miris nardovog ulja ispunio je celu kuću.
043	JOH	012	004	Jedan od Isusovih učenika, Juda Iskariot, koji je trebalo da ga izda, reče:
043	JOH	012	005	„Zašto se to mirisno ulje nije prodalo za tri stotine srebrnjaka i dalo se siromasima?“
043	JOH	012	006	Ovo nije rekao zato što je brinuo za siromahe, nego zato što je bio lopov. On je nosio vreću sa zajedničkim novcem [i koristio ga za sebe].
043	JOH	012	007	Tada Isus reče: „Ostavi je! Neka učini to za dan mog pogreba.
043	JOH	012	008	Jer siromahe ćete uvek imati sa sobom, a mene nećete imati uvek.“
043	JOH	012	009	Jevreji su saznali da je Isus tamo, pa su u velikom broju došli, ne samo zbog Isusa, nego i da vide Lazara, koga je Isus bio podigao iz mrtvih.
043	JOH	012	010	Tada su vodeći sveštenici naumili da ubiju i Lazara,
043	JOH	012	011	jer su ih zbog njega mnogi Jevreji odbacivali i verovali u Isusa.
043	JOH	012	012	Sledećeg dana je mnogo naroda došlo na praznik, jer su čuli da Isus dolazi u Jerusalim.
043	JOH	012	013	Uzeli su grane od palmi i izašli mu u susret, kličući: „Osana! Blagosloven onaj koji dolazi u ime Gospodnje! Neka je blagosloven Car izrailjski!“
043	JOH	012	014	Isus je našao jedno magare i uzjahao ga, kao što je [u Svetom pismu] napisano:
043	JOH	012	015	„Ne boj se, ćerko sionska! Evo, dolazi ti Car tvoj jašući na magaretu.“
043	JOH	012	016	Isusovi učenici nisu tada razumeli ovo, ali kada se Isus uzneo u slavu, setili su se da je [u Svetom pismu] napisano o njemu upravo ono što su tom prilikom učinili za njega.
043	JOH	012	017	Narod koji je bio s Isusom kada je pozvao Lazara iz groba i podigao ga iz mrtvih, prenosio je ovu vest.
043	JOH	012	018	Zato mu je toliki narod izašao u susret. Pročulo se, naime, da je [Isus] učinio taj znak.
043	JOH	012	019	A fariseji su govorili jedan drugom: „Vidite da ništa ne vredi! Evo, sav svet je otišao za njim!“
043	JOH	012	020	Bili su tu i neki Grci koji su došli u Jerusalim da se na praznik poklone [Bogu].
043	JOH	012	021	Oni su prišli Filipu iz Vitsaide u Galileji i zamolili ga: „Gospodine, želimo da vidimo Isusa.“
043	JOH	012	022	Filip je otišao i rekao to Andriji. Onda su zajedno otišli k Isusu i rekli mu to.
043	JOH	012	023	Isus im odgovori. „Došao je čas da se Sin Čovečiji proslavi.
043	JOH	012	024	Zaista, zaista vam kažem: ako pšenično zrno ne padne u zemlju i ne umre, ono ne može doneti rod, nego ostaje sâmo. A ako umre, onda donosi mnogo roda.
043	JOH	012	025	Ko god voli svoj život, izgubiće ga. A ko mrzi svoj život na ovom svetu, sačuvaće ga za večni život.
043	JOH	012	026	Ko hoće da mi služi, neka me sledi. Gde sam ja, tamo će biti i moj sluga. Ko hoće da mi služi, imaće čast kod moga Oca.
043	JOH	012	027	Sada mi je duša uznemirena. Šta da kažem? [Da kažem]:’Oče, izbavi me od časa [stradanja]’? Pa zbog tog časa sam i došao!
043	JOH	012	028	Oče, proslavi svoje ime!“Tada se začuje glas sa neba: „Proslavio sam i opet ću proslaviti!“
043	JOH	012	029	Narod koji je tu stajao, kada je to čuo, reče: „Zagrmelo je nešto!“Drugi rekoše: „To mu je anđeo govorio!“
043	JOH	012	030	Isus reče: „Ovaj glas se nije čuo zbog mene, nego zbog vas.
043	JOH	012	031	Sada je vreme da se sudi ovom svetu. Sada će vladar ovog sveta biti zbačen.
043	JOH	012	032	A kad ja budem podignut sa zemlje, sve ljude ću privući k sebi.“
043	JOH	012	033	[Isus] je, rekavši ovo, pokazao kakva ga smrt čeka.
043	JOH	012	034	Tada mu narod odgovori: „Iz Zakona smo čuli da će Hristos živeti doveka. Kako ti, onda, kažeš da će Sin Čovečiji biti podignut? Ko je taj Sin Čovečiji?“
043	JOH	012	035	Isus im odgovori: „Još malo vremena je svetlost među vama. Hodajte dok imate svetlosti, da vas tama ne obuzme. Ko hoda po tami, ne zna kuda ide.
043	JOH	012	036	Verujte u svetlost dok je imate, da budete sinovi svetlosti.“Rekavši ovo, Isus je otišao i sakrio se od njih.
043	JOH	012	037	Iako je [Isus] učinio tolike znake pred njima, oni nisu verovali u njega.
043	JOH	012	038	Tako se ispunilo ono što je rekao prorok Isaija: „Gospode, ko je poverovao našoj poruci, i mišica Gospodnja kome se otkrila?“
043	JOH	012	039	Zbog ovog nisu mogli da veruju, jer Isaija ponovo kaže:
043	JOH	012	040	„Bog im je oči oslepeo i srca im otvrdnuo; da očima ne vide i da srcem ne shvate, da se ne obrate da ih ja iscelim.“
043	JOH	012	041	Isaija je ovo rekao, jer je video Isusovu slavu, te je govorio o njemu.
043	JOH	012	042	Čak su i mnogi sveštenici verovali u njega, ali nisu smeli da se javno izjasne zbog fariseja, da ne bi bili isključeni iz sinagoge.
043	JOH	012	043	Naime, više su voleli ljudsku slavu nego Božiju slavu.
043	JOH	012	044	Isus povika: „Svako ko veruje u mene, ne veruje [samo] u mene, nego [i] u onoga koji me je poslao.
043	JOH	012	045	Ko mene vidi, vidi onoga koji me je poslao.
043	JOH	012	046	Ja sam svetlost koja je došla na svet, da svako ko veruje u mene ne ostane u tami.
043	JOH	012	047	Ko sluša moje reči, a ne izvršava ih, tome ne sudim ja. Jer, ja nisam došao da sudim svetu, nego da se svet spase mojim posredstvom.
043	JOH	012	048	Ko mene odbacuje i ne prihvata moje reči, ima jednog za sudiju. To je reč koju sam govorio; ona će mu suditi u Poslednji dan.
043	JOH	012	049	Ja nisam govorio što je meni po volji. Sam Otac me je poslao i zapovedio mi šta da kažem i šta da govorim.
043	JOH	012	050	A ovo znam: u njegovoj zapovesti jeste večni život. Ja govorim samo ono što mi je Otac rekao da govorim.“
043	JOH	013	001	Bilo je to pred praznik Pashe. Isus je znao da je došao čas da ode sa ovog sveta k Ocu. Tada je pokazao koliko voli one koji su mu pripadali na ovom svetu, a voleo ih je do kraja.
043	JOH	013	002	Isus i njegovi učenici su bili za večerom. Đavo je Judi Iskariotu, sinu Simonovom, već bio ubacio u srce namisao da izda Isusa.
043	JOH	013	003	[Isus] je znao da mu je Otac predao potpunu vlast; znao je da od Boga dolazi i da će k Bogu otići.
043	JOH	013	004	Tada je ustao od večere, skinuo sa sebe gornji deo odeće, i opasao ubrus oko bedara.
043	JOH	013	005	Onda je nalio vodu u lavor, pa je počeo da pere noge učenicima i da ih briše ubrusom kojim je bio opasan.
043	JOH	013	006	Kada je došao do Simona Petra, ovaj mu reče: „Gospode, zar ti da pereš moje noge?“
043	JOH	013	007	Isus mu odgovori: „Ti sad ne znaš šta ja radim, ali ćeš razumeti posle.“
043	JOH	013	008	Petar mu reče: „Nikada ti nećeš prati moje noge!“Isus mu reče: „Ako ti ne operem noge, nemaš udela sa mnom.“
043	JOH	013	009	Simon Petar mu reče: „Gospode, [operi] mi ne samo noge, nego i ruke i glavu!“
043	JOH	013	010	Isus mu reče: „Onome koji je okupan treba oprati samo noge, jer je već sav čist. Vi ste čisti, ali ne svi.“
043	JOH	013	011	[Isus] je znao ko je njegov izdajnik, pa je zato rekao: „Niste svi čisti.“
043	JOH	013	012	Nakon što je oprao noge učenicima, [Isus] je obukao svoju gornju odeću i vratio se na svoje mesto za stolom. Onda ih je upitao: „Da li razumete šta sam vam učinio?
043	JOH	013	013	Vi me nazivate učiteljem i Gospodom, i s pravom to kažete, jer ja to i jesam.
043	JOH	013	014	Dakle, ako sam ja, Gospod i učitelj, oprao vama noge, onda ste i vi dužni da perete noge jedni drugima.
043	JOH	013	015	Dao sam vam primer: činite onako kako sam ja učinio vama.
043	JOH	013	016	Zaista, zaista vam kažem: sluga nije veći od svog gospodara, niti je apostol veći od onoga koji ga je poslao.
043	JOH	013	017	Pošto znate ovo, bićete blaženi ako to i činite.
043	JOH	013	018	Ne govorim o svima vama. Ja znam koje sam izabrao. Ali Pismo mora da se ispuni, [kad kaže]:’Onaj koji sa mnom jede, okrenu se protiv mene.’
043	JOH	013	019	Kažem vam pre nego što se to dogodi, da biste, kada se to zbude, verovali da sam ja [onaj koji jeste].
043	JOH	013	020	Zaista, zaista vam kažem: ko prihvata onoga koga ja šaljem, mene prihvata, a ko prihvata mene, prihvata onoga koji je mene poslao.“
043	JOH	013	021	Nakon što je ovo izrekao, Isus se duboko uznemirio i otvoreno izjavio: „Zaista, zaista vam kažem da će me izdati jedan od vas.“
043	JOH	013	022	Učenici su se zgledali među sobom pitajući se o kome on to govori.
043	JOH	013	023	Jedan od učenika koji je bio Isusov miljenik, ležao je za stolom do Isusovog krila.
043	JOH	013	024	Simon Petar mu je dao znak i rekao: „Pitaj o kome to govori.“
043	JOH	013	025	Tako se taj učenik naslonio na Isusove grudi i upitao: „Gospode, ko je taj?“
043	JOH	013	026	Isus odgovori: „To je onaj kome dam umočen zalogaj hleba.“Umočio je zalogaj hleba i dao ga Judi, sinu Simona Iskariota.
043	JOH	013	027	Čim je Juda pojeo zalogaj, uđe Satana u njega. Isus mu reče: „Što hoćeš da učiniš, učini brzo.“
043	JOH	013	028	Niko od učenika za stolom nije razumeo zašto mu je to rekao.
043	JOH	013	029	Pošto je Juda kod sebe držao zajednički novac, neki su mislili da mu je Isus rekao da ode da kupi nešto hrane za praznik ili da se da siromašnima.
043	JOH	013	030	Juda je uzeo zalogaj i odmah izašao. Bila je noć.
043	JOH	013	031	Kada je Juda izašao, Isus reče: „Sada će Bog otkriti slavu Sina Čovečijeg, a po njemu će se otkriti slava Božija.
043	JOH	013	032	Ako će se po Sinu Čovečijem otkriti slava Božija, onda će i Bog otkriti slavu njegovu. To će se desiti brzo.
043	JOH	013	033	Deco, još malo vremena sam sa vama. Vi ćete me tražiti, ali što sam rekao judejskim [vođama], to sada i vama kažem:’Tamo gde ja idem, vi ne možete doći.’
043	JOH	013	034	Dajem vam novu zapovest: volite jedni druge. Kako sam ja vas voleo, tako i vi da volite jedni druge.
043	JOH	013	035	Ako budete imali ljubavi jedan za drugog, svi će znati da ste moji učenici.“
043	JOH	013	036	Reče mu Simon Petar: „Gospode, kuda ideš?“Isus mu odgovori: „Sada ne možeš ići za mnom tamo gde ja idem, ali ćeš me kasnije slediti.“
043	JOH	013	037	Petar mu reče: „Gospode, zašto ne mogu da te sledim? Spreman sam da umrem za tebe!“
043	JOH	013	038	Isus mu odgovori: „Da li si zaista spreman da umreš za mene? Zaista, zaista ti kažem: pre nego što se petao oglasi, tri puta ćeš me se odreći.
043	JOH	014	001	Neka se ne uznemirava vaše srce. Verujte u Boga i verujte u mene.
043	JOH	014	002	U domu moga Oca ima mnogo stanova. Inače, zar bih vam rekao:’Idem da vam pripremim mesto’?
043	JOH	014	003	A kad odem i pripremim vam mesto, vratiću se i povesti vas sa sobom, da i vi budete gde sam ja.
043	JOH	014	004	A vi znate put kuda ja idem.“
043	JOH	014	005	Toma mu reče: „Gospode, ne znamo gde ideš. Kako možemo da znamo put?“
043	JOH	014	006	Isus mu reče: „Ja sam Put i Istina i Život. Niko ne dolazi k Ocu osim po meni.
043	JOH	014	007	Stoga, ako ste upoznali mene, upoznaćete i mog Oca. Vi ga poznajete već sada i videli ste ga.“
043	JOH	014	008	Filip reče: „Gospode, pokaži nam Oca i biće nam dovoljno.“
043	JOH	014	009	Isus mu reče: „Toliko sam vremena sa vama i nisi me upoznao, Filipe? Ko je video mene, video je i Oca. Zašto onda kažeš:’Pokaži nam Oca’?
043	JOH	014	010	Zar ne veruješ da sam ja u Ocu i da je Otac u meni? Reči koje vam govorim ne dolaze od mene; Otac koji je u meni čini svoja dela.
043	JOH	014	011	Verujte da sam ja u Ocu i Otac u meni. Ako ne zbog drugog, verujte makar zbog dela koja činim.
043	JOH	014	012	Zaista, zaista vam kažem: ko veruje u mene, činiće dela koja ja činim. Činiće i veća dela, jer ja odlazim k Ocu.
043	JOH	014	013	Što god zatražite u moje ime, ja ću to učiniti, da bi se slava Očeva otkrila u Sinu.
043	JOH	014	014	Što god zatražite u moje ime, ja ću to učiniti.
043	JOH	014	015	Ako me volite, izvršavaćete moje zapovesti,
043	JOH	014	016	a ja ću izmoliti od Oca da vam da drugog Pomagača-Utešitelja da bude sa vama doveka.
043	JOH	014	017	[On je] Duh istine. Njega svet ne može da primi, jer ga ne vidi i ne poznaje. Vi ga poznajete, jer sa vama boravi i biće u vama.
043	JOH	014	018	Neću vas ostaviti kao siročad. Vratiću se k vama.
043	JOH	014	019	Još malo i svet me neće videti. Vi ćete me videti i živećete, jer ja živim.
043	JOH	014	020	U taj dan ćete saznati da sam ja u svom Ocu, a da ste vi u meni i ja u vama.
043	JOH	014	021	Ko prihvata moje zapovesti i izvršava ih, taj me voli. A ko voli mene, njega će voleti moj Otac. I ja ću ga voleti i sebe mu otkriti.“
043	JOH	014	022	Juda (ne Iskariot) reče: „Gospode, kako to da ćeš se otkriti nama, a ne svetu?“
043	JOH	014	023	Isus mu odgovori: „Ako me neko voli, držaće se moga učenja, pa će ga i moj Otac voleti. Moj Otac i ja ćemo doći k njemu i nastanićemo se kod njega.
043	JOH	014	024	A ko me ne voli, taj se ne drži mog učenja. Učenje koje slušate nije moje, već potiče od Oca koji me je poslao.
043	JOH	014	025	Ovo vam kažem dok sam još sa vama.
043	JOH	014	026	A Pomagač-Utešitelj, Duh Sveti, koga Otac šalje u moje ime, poučiće vas svemu i podsetiće vas na sve što sam vam rekao.
043	JOH	014	027	Mir svoj vam ostavljam, mir svoj dajem vam. Ne dajem vam onakav mir kakav svet daje. Ne dajte da vam uznemirenost i strah obuzmu srce.
043	JOH	014	028	Čuli ste da sam vam rekao:’Odlazim, ali se vraćam k vama.’ Da me volite, vi biste se radovali što odlazim k Ocu, jer je Otac veći od mene.
043	JOH	014	029	To sam vam sada rekao, pre nego što se dogodi, da verujete kad se to dogodi.
043	JOH	014	030	Neću još dugo govoriti s vama, jer dolazi vladar ovoga sveta. On nema vlasti nada mnom,
043	JOH	014	031	ali svet treba da zna da ja volim Oca i da činim onako kako mi je zapovedio moj Otac. Ustanite, idemo odavde!
043	JOH	015	001	Ja sam pravi čokot, a moj Otac je vinogradar.
043	JOH	015	002	On uklanja svaku lozu na meni koja ne rađa rod, a čisti svaku koja rađa, da bi više roda donela.
043	JOH	015	003	A vas je već očistila reč koju sam vam govorio.
043	JOH	015	004	Ostanite u meni i ja [ću ostati] u vama. Kao što loza, sama od sebe, ne može da donosi rod ako ne ostane na čokotu, tako ni vi ne možete da donosite plod ako ne ostanete u meni.
043	JOH	015	005	Ja sam čokot, a vi ste loze. Ko ostane u meni i ja u njemu, taj donosi mnogo ploda, jer bez mene ne možete ništa činiti.
043	JOH	015	006	Ako neko ne ostane u meni, taj se izbacuje kao odsečena loza, te se suši, a kao takvu je skupljaju i bacaju u vatru, pa je spaljuju.
043	JOH	015	007	Ako ostanete u meni i ako moje reči ostanu u vama, tražite što hoćete i dobićete.
043	JOH	015	008	Ovo je na slavu moga Oca: da donosite mnogostruki rod i da budete moji učenici.
043	JOH	015	009	Kao što je Otac voleo mene, tako sam i ja voleo vas; ostanite u mojoj ljubavi.
043	JOH	015	010	Ako izvršavate moje zapovesti, ostaćete u mojoj ljubavi, kao što sam i ja izvršio zapovesti svoga Oca, te ostajem u njegovoj ljubavi.
043	JOH	015	011	Ovo sam vam rekao da bi moja radost bila u vama i da bi vaša radost bila potpuna.
043	JOH	015	012	Ovo je moja zapovest: volite jedni druge, kao što sam ja voleo vas.
043	JOH	015	013	Nema veće ljubavi nego kad neko da svoj život za svoje prijatelje.
043	JOH	015	014	A vi ste moji prijatelji ako činite što vam zapovedam.
043	JOH	015	015	Ne nazivam vas više slugama, jer sluga ništa ne zna o poslovima svoga gospodara. Ja vas nazivam prijateljima, jer sam vam obznanio sve što sam čuo od svoga Oca.
043	JOH	015	016	Niste vi mene izabrali, nego sam ja izabrao vas i postavio vas da idete i donosite rod i da vaš rod ostane, te da vam Otac da sve što zatražite u moje ime.
043	JOH	015	017	Ovo vam zapovedam: volite jedni druge.
043	JOH	015	018	Ako vas svet mrzi, znajte da je mene mrzeo pre vas.
043	JOH	015	019	Da pripadate ovom svetu, svet bi voleo svoje. Ali, pošto ne pripadate svetu, nego sam vas ja izdvojio iz ovog sveta, svet vas zbog toga mrzi.
043	JOH	015	020	Sećajte se reči koju sam vam rekao:’Sluga nije veći od svog gospodara.’ Dakle, ako su mene progonili, progoniće i vas; ako su poslušali moje reči, poslušaće i vaše.
043	JOH	015	021	Oni će sve to činiti radi mene, jer ne poznaju onoga koji je poslao mene.
043	JOH	015	022	Da nisam došao i da im nisam govorio, to im se ne bi uračunalo u greh. Ovako nemaju izgovora za svoj greh.
043	JOH	015	023	Ko mrzi mene, mrzi i moga Oca.
043	JOH	015	024	Da nisam među njima činio dela, koja niko drugi nije učinio, greh im se ne bi uračunao. Sad su videli, pa su omrzli i mene i moga Oca.
043	JOH	015	025	Ipak, to je zbog toga da bi se ispunila reč, zapisana u njihovom Zakonu:’Omrzli su me bez razloga.’
043	JOH	015	026	A kada dođe Pomagač-Utešitelj, koga ću vam poslati od Oca, Duha istine, Duh koji od Oca ishodi – on će svedočiti za mene.
043	JOH	015	027	I vi ćete svedočiti [za mene], jer ste od početka sa mnom.
043	JOH	016	001	Ovo sam vam rekao da ne odustanete.
043	JOH	016	002	Isključivaće vas iz sinagoga, a doći će čas kada će, ko god vas ubije, misliti da time služi Bogu.
043	JOH	016	003	Ovo će činiti, jer nisu upoznali ni Oca ni mene.
043	JOH	016	004	Međutim, ovo sam vam rekao da se, kada dođe taj čas, setite mojih reči. Ovo vam nisam govorio na početku, jer sam bio sa vama.
043	JOH	016	005	Sada odlazim k onome koji me je poslao, a niko od vas me ne pita:’Kuda odlaziš?’
043	JOH	016	006	Naprotiv, vama je žalost obuzela srce zato što sam vam to rekao.
043	JOH	016	007	Ja vam govorim istinu: za vas je bolje da odem, jer ako ja ne odem, Pomagač-Utešitelj neće doći k vama. Ali ako odem, poslaću ga k vama.
043	JOH	016	008	A kad on dođe, pokazaće svetu šta je greh, šta je pravda i šta je sud.
043	JOH	016	009	Greh je to što ne veruje u mene.
043	JOH	016	010	Pravda je to što odlazim k Ocu i što me nećete više videti.
043	JOH	016	011	Sud je to što je vladar ovoga sveta osuđen.
043	JOH	016	012	Imam još mnogo šta da vam kažem, ali sada bi to bilo previše za vas.
043	JOH	016	013	A kada dođe on, Duh istine, uputiće vas u svu istinu, jer neće govoriti po svome, nego će govoriti ono što čuje, i najavljivaće vam buduće događaje.
043	JOH	016	014	On će me proslaviti, jer će od mene primiti i vama najavljivati.
043	JOH	016	015	Sve što ima Otac, pripada i meni. Zato sam vam rekao da će od mene uzeti i vama najavljivati.
043	JOH	016	016	Još malo pa me nećete više videti, a zatim još malo, pa ćete me videti.“
043	JOH	016	017	Tada Isusovi učenici rekoše jedni drugima: „Šta znači to što nam je rekao:’Još malo, pa me nećete više videti, a zatim još malo, pa ćete me videti’ i’zato što odlazim k Ocu’?
043	JOH	016	018	Šta misli pod tim:’Još malo’? Ne znamo o čemu to govori.“
043	JOH	016	019	Isus je znao da hoće da ga pitaju, pa im je rekao: „Pitate se među sobom šta znači ono što sam rekao:’Još malo, pa me nećete više videti, a zatim još malo, pa ćete me videti’?
043	JOH	016	020	Zaista, zaista vam kažem da ćete plakati i naricati, a svet će se radovati. Bićete u žalosti, ali će se vaša žalost preokrenuti u radost.
043	JOH	016	021	Žena je u teskobi kad rađa, jer je došao čas porođajnih bolova, ali kad rodi dete, ona više ne spominje svoju muku, jer je novorođenče došlo na svet.
043	JOH	016	022	I vi ste sada žalosni, ali ja ću vas ponovo videti, te će vaša srca biti ispunjena radošću. Tu radost niko neće moći da vam oduzme.
043	JOH	016	023	U onaj dan me nećete više pitati ni o čemu. Zaista, zaista vam kažem: Otac će vam dati što god zatražite u moje ime.
043	JOH	016	024	Vi još niste ništa zatražili u moje ime. Tražite i dobićete, da vaša radost bude potpuna.
043	JOH	016	025	Ovo sam vam rekao slikovito, ali doći će čas kada vam više neću govoriti slikovito, nego ću vam otvoreno govoriti o Ocu.
043	JOH	016	026	U taj dan vi ćete tražiti od Oca u moje ime. Ne kažem vam da ću ja moliti Oca za vas.
043	JOH	016	027	Naime, vas sam Otac voli, zato što ste vi zavoleli mene i zato što ste poverovali da sam došao od Boga.
043	JOH	016	028	Od Oca sam izašao i došao na svet; sada odlazim sa sveta i idem k Ocu.“
043	JOH	016	029	Njegovi učenici mu rekoše: „Evo, sad nam otvoreno govoriš i ne služiš se slikovitim govorom.
043	JOH	016	030	Sada znamo da sve znaš i da nije potrebno da ti neko postavi pitanje, jer ti to unapred znaš. Zato verujemo da si došao od Boga.“
043	JOH	016	031	„Sada verujete? – upita ih Isus.
043	JOH	016	032	Evo, tek što nije nastupio čas, kada ćete se svi razbežati svako na svoju stranu, a mene ostaviti samog. Ipak, ja nisam sam, jer je Otac sa mnom.
043	JOH	016	033	Ovo sam vam rekao da imate mir u meni. U svetu ćete imati nevolju, ali vi budite hrabri; ja sam pobedio svet.“
043	JOH	017	001	Rekavši ovo, Isus je podigao svoje oči ka nebu, i rekao: „Oče, došao je čas. Proslavi svoga Sina, da bi Sin proslavio tebe.
043	JOH	017	002	Jer ti si mu dao vlast nad svakim čovekom da podari večni život svima koje si mu dao.
043	JOH	017	003	A večni život je ovo: da upoznaju tebe, jedinog i pravog Boga, i Isusa Hrista, koga si ti poslao.
043	JOH	017	004	Ja sam pokazao tvoju slavu na zemlji: izvršio sam delo koje si mi poverio.
043	JOH	017	005	Sada, Oče, podaj mi slavu u tvome prisustvu, slavu koju sam imao sa tobom pre postanja sveta.
043	JOH	017	006	Objavio sam tvoje ime onima koje si mi dao iz sveta. Oni su bili tvoji, a ti si ih dao meni i oni su poslušali tvoju reč.
043	JOH	017	007	Sad znaju da sve što si mi dao dolazi od tebe,
043	JOH	017	008	jer sam im rekao ono što si ti rekao meni. To su prihvatili, te znaju da je istina da sam od tebe došao i veruju da si me ti poslao.
043	JOH	017	009	Za njih se molim. Ne molim se za svet, nego za one koje si mi ti dao, jer su tvoji.
043	JOH	017	010	Sve što pripada meni pripada i tebi, i sve što pripada tebi pripada i meni, a moja slava se otkrila po njima.
043	JOH	017	011	Ja nisam više na svetu, ali su oni na svetu. [Sada] idem k tebi. Oče sveti, sačuvaj ih u svom imenu, koje si mi dao, da i oni budu jedno kao što smo mi [jedno].
043	JOH	017	012	Dok sam bio s njima, čuvao sam ih u tvom imenu, koje si mi dao. Ja sam ih sačuvao i nijedan od njih nije izgubljen, osim čoveka predviđenog za propast, da se ispuni što je napisano u Pismu.
043	JOH	017	013	Sada idem k tebi, a ovo govorim dok sam na svetu, da bi i njih ispunila radost koju ja imam.
043	JOH	017	014	Dao sam im tvoju reč, a svet ih je omrzao zato što ne pripadaju svetu, kao što ni ja ne pripadam svetu.
043	JOH	017	015	Ne molim te da ih uzmeš sa sveta, već da ih sačuvaš od Zloga.
043	JOH	017	016	Oni ne pripadaju svetu, kao što ni ja nisam od sveta.
043	JOH	017	017	Posveti ih [sebi] istinom; tvoja reč je istina.
043	JOH	017	018	Ja ih šaljem u svet, kao što si ti mene poslao na svet.
043	JOH	017	019	Ja sebe posvećujem radi njih, da i oni budu posvećeni istinom.
043	JOH	017	020	Ne molim se samo za njih, nego i za sve koji će, preko njihove poruke, poverovati u mene,
043	JOH	017	021	da bi svi bili jedno. Kao što si ti, Oče, u meni i ja u tebi, tako neka i oni budu jedno u nama, da svet poveruje da si me ti poslao.
043	JOH	017	022	Ja sam im predao slavu, koju si ti predao meni, da budu jedno kao što smo mi jedno:
043	JOH	017	023	ja u njima i ti u meni, da budu u potpunom jedinstvu, da bi svet znao da si me ti poslao i da si ih voleo onako kako si voleo mene.
043	JOH	017	024	Oče, hoću da oni koje si mi ti dao budu sa mnom i da gledaju moju slavu, slavu koju si mi dao, jer si me voleo pre postanja sveta.
043	JOH	017	025	Oče pravedni, svet te ne poznaje, ali ja te poznajem, a i oni znaju da si me ti poslao.
043	JOH	017	026	Ja sam im objavio tvoje ime, a objavljivaću ga i dalje, da ljubav kojom si me voleo bude u njima, i ja u njima.“
043	JOH	018	001	Kada je ovo izrekao, Isus je sa svojim učenicima prešao preko potoka Kidrona gde je bio vrt. Tamo je otišao sa svojim učenicima.
043	JOH	018	002	A Juda, izdajnik, je znao za ovo mesto, jer se Isus tamo često nalazio sa svojim učenicima.
043	JOH	018	003	Došao je tamo, vodeći sa sobom četu vojnika i [hramske] stražare, koje su poslali vodeći sveštenici i fariseji. Sa sobom su nosili baklje, svetiljke i oružje.
043	JOH	018	004	Isus, znajući šta će mu se sve dogoditi, izađe i upita ih: „Koga tražite?“
043	JOH	018	005	Oni mu odgovoriše: „Isusa Nazarećanina.“Isus odgovori: „Ja sam.“Juda, izdajnik, stajao je među njima.
043	JOH	018	006	Kada je [Isus] rekao: „Ja sam“– oni ustuknuše i popadaše na zemlju.
043	JOH	018	007	[Isus] ih ponovo upita: „Koga tražite?“Oni odgovore: „Isusa Nazarećanina.“
043	JOH	018	008	Isus im odgovori: „Nisam li vam rekao da sam to ja? Ali, ako mene tražite, pustite onda ove [što su sa mnom] da idu.“
043	JOH	018	009	To se dogodilo da se ispune reči koje je Isus izrekao: „Nijednog od onih koje si mi dao nisam izgubio.“
043	JOH	018	010	Tada Simon Petar izvuče mač koji je imao sa sobom, pa udari Prvosveštenikovog slugu i odseče mu desno uho. Sluga se zvao Malho.
043	JOH	018	011	Isus reče Petru: „Vrati mač u korice! Zar da ne ispijem čašu koju mi je Otac dao?“
043	JOH	018	012	Tada vojnici sa zapovednikom i judejskim starešinama uhvate Isusa i svežu ga.
043	JOH	018	013	Prvo su ga odveli Ani, jer je on bio Kajafin tast, a Kajafa je te godine bio Prvosveštenik.
043	JOH	018	014	Kajafa je bio onaj što je savetovao Jevreje da je bolje da jedan čovek umre za narod.
043	JOH	018	015	A Simon Petar i jedan drugi učenik sledili su Isusa. Taj učenik je poznavao Prvosveštenika, pa je ušao sa Isusom u Prvosveštenikovo dvorište.
043	JOH	018	016	Petar je ostao da stoji pred vratima. Onaj drugi učenik, koji je poznao Prvosveštenika, izašao je tada, razgovarao sa vratarkom i uveo Petra u dvorište.
043	JOH	018	017	Tada sluškinja vratarka reče Petru: „Da nisi i ti jedan od učenika onog čoveka?“„Nisam“– odgovori [Petar].
043	JOH	018	018	Pošto je bilo hladno, sluge i stražari su založili vatru, pa su stajali oko nje i grejali se. I Petar je tamo stajao sa njima i grejao se.
043	JOH	018	019	U međuvremenu, Prvosveštenik je ispitivao Isusa o njegovim učenicima i o njegovom učenju.
043	JOH	018	020	Isus mu odgovori: „Govorio sam javno pred narodom. Uvek sam poučavao u sinagogi i u hramu gde se svi Jevreji okupljaju. Ništa nisam govorio tajno.
043	JOH	018	021	Zašto pitaš mene? Pitaj one koji su slušali šta sam im govorio. Oni znaju šta sam rekao.“
043	JOH	018	022	Kad je [Isus] rekao ovo, jedan od stražara koji je tu stajao ošamari ga i reče: „Zar se tako odgovara Prvosvešteniku?!“
043	JOH	018	023	Isus mu odgovori: „Ako sam rekao nešto što ne valja, dokaži da to ne valja. Ali, ako sam u pravu, zbog čega me udaraš?“
043	JOH	018	024	Tada ga je Ana svezanog poslao Prvosvešteniku Kajafi.
043	JOH	018	025	Simon Petar je [u međuvremenu] stajao oko vatre i grejao se. Tada mu je [neko] rekao: „Zar nisi i ti jedan od njegovih učenika?“[Petar] to poreče, govoreći: „Ne, nisam!“
043	JOH	018	026	Jedan od Prvosveštenikovih slugu, rođak onog sluge kome je Petar odsekao uho, takođe mu reče: „Zar te nisam video s njim u vrtu?“
043	JOH	018	027	Petar ponovo poreče i uto se oglasi petao.
043	JOH	018	028	Rano ujutro su Isusa odveli od Kajafe u pretorijum. Judejske vođe nisu ušle u pretorijum, da ne bi postali [obredno] nečisti uoči pashalne večere.
043	JOH	018	029	Pilat izađe pred njih i upita: „Za šta optužujete ovog čoveka?“
043	JOH	018	030	„Zar bismo ga doveli pred tebe da nije počinio zločin?“– odgovoriše mu oni.
043	JOH	018	031	Pilat im reče: „Uzmite ga, pa mu sudite po vašem Zakonu!“Judejske vođe mu odgovoriše: „Mi nikog ne smemo da pogubimo.“
043	JOH	018	032	Ovo se dogodilo da se ispune Isusove reči, koje je izrekao da bi nagovestio kakvom će smrću umreti.
043	JOH	018	033	Pilat se onda vratio u pretorijum i pozvao Isusa. Pitao ga je: „Jesi li ti Car judejski?“
043	JOH	018	034	Isus odgovori: „Pitaš li to tek tako ili su ti drugi govorili o meni?“
043	JOH	018	035	Pilat odgovori: „Zar sam ja Jevrejin? Tvoj narod i vodeći sveštenici su te predali meni. Šta si učinio?“
043	JOH	018	036	Isus odgovori: „Moje Carstvo ne pripada ovom svetu. Kada bi moje Carstvo pripadalo ovom svetu, moji podanici bi se borili da ne budem predan Jevrejima. Međutim, moje Carstvo nije odavde.“
043	JOH	018	037	Tada ga Pilat upita: „Šta, dakle? Jesi li car?“„Ti kažeš da sam Car – odgovori mu Isus. Ja sam se rodio i došao na svet da bih svedočio za istinu. Svako ko je od istine, sluša moj glas.“
043	JOH	018	038	Pilat upita: „Šta je istina?“Rekavši ovo, Pilat je ponovo izašao pred judejske [vođe] i rekao im: „Ja ne nalazim nikakvu krivicu na njemu!
043	JOH	018	039	Kod vas je običaj da vam za Pashu oslobodim jednog [zatvorenika]. Hoćete li da vam oslobodim Cara judejskog?“
043	JOH	018	040	Oni ponovo povikaše: „Ne njega, nego Varavu!“(Taj Varava je bio odmetnik.)
043	JOH	019	001	Tada je Pilat predao Isusa da ga išibaju.
043	JOH	019	002	Vojnici, pak, opletoše venac od trnja i staviše mu ga na glavu. Ogrnuli su mu i kabanicu od porfire,
043	JOH	019	003	pa su mu prilazili i govorili: „Zdravo, Care judejski!“Uz to su ga šamarali.
043	JOH	019	004	Pilat je ponovo izašao i rekao narodu: „Evo, izvodim vam ga, ali da znate: ja ne nalazim nikakvu krivicu na njemu.“
043	JOH	019	005	Isus izađe napolje sa trnovom krunom na glavi i skerletnom kabanicom na sebi. Onda im je [Pilat] rekao: „Evo čoveka!“
043	JOH	019	006	Kada su ga vodeći sveštenici i stražari videli, povikali su: „Razapni [ga], razapni!“Pilat im reče: „Uzmite ga vi, pa ga razapnite. Ja ne nalazim nikakvu krivicu na njemu.“
043	JOH	019	007	Jevreji mu odgovoriše: „Mi imamo Zakon i po tom Zakonu on mora da umre, jer je tvrdio da je Sin Božiji.“
043	JOH	019	008	Kada je Pilat to čuo, još više se uplašio.
043	JOH	019	009	Ušao je u pretorijum i ponovo upitao Isusa: „Odakle si ti?“Isus mu nije ništa odgovorio.
043	JOH	019	010	Pilat mu onda reče: „Zar sa mnom nećeš da govoriš? Zar ne znaš da imam vlast da te oslobodim, kao i vlast da te razapnem?“
043	JOH	019	011	Isus mu odgovori: „Ne bi ti imao nikakvu vlast nada mnom, da ti nije dana od gore. Zato je veći greh na onome koji me je tebi predao.“
043	JOH	019	012	Od tog časa je Pilat još više nastojao da oslobodi Isusa. A Jevreji su i dalje vikali, govoreći: „Ako oslobodiš ovog, nisi prijatelj [rimskom] caru! Ko sebe proglašava za cara, protivi se [rimskom] caru!“
043	JOH	019	013	Kada je Pilat čuo te reči, izveo je Isusa i seo na sudijsku stolicu, na mestu koje se zove Litostrotos (jevrejski: Gavata).
043	JOH	019	014	To je bio dan Pripreme uoči [praznika] Pashe, negde oko podne. Pilat reče Jevrejima: „Evo vašeg Cara!“
043	JOH	019	015	[Jevreji] povikaše: „Smakni ga! Smakni! Razapni ga!“Pilat im reče: „Zar da vašeg Cara razapnem?“Vodeći sveštenici odgovoriše: „Mi nemamo drugog cara osim [rimskog] cara.“
043	JOH	019	016	Tada im je [Pilat] predao Isusa da ga razapnu. [Vojnici] su tada preuzeli Isusa.
043	JOH	019	017	Noseći svoj krst, došao je na mesto koje se zove „Mesto lobanje“(jevrejski: Golgota).
043	JOH	019	018	Tu su ga razapeli na krst, a sa njim drugu dvojicu, njemu s obe strane, tako da je Isus bio u sredini.
043	JOH	019	019	Pilat je napisao natpis i dao da se postavi na krst. Na njemu je bilo napisano: „Isus Nazarećanin, Car judejski“.
043	JOH	019	020	Ovaj natpis su mnogi Jevreji pročitali, jer je mesto gde je Isus bio razapet bilo blizu grada. Natpis je bio napisan na jevrejskom, latinskom i grčkom.
043	JOH	019	021	Tada su judejski vodeći sveštenici rekli Pilatu: „Nemoj da napišeš:’Car judejski’, nego:’Taj je za sebe tvrdio: „Ja sam Car judejski.“’“
043	JOH	019	022	Pilat odgovori: „Napisao sam što sam napisao.“
043	JOH	019	023	Kada su vojnici razapeli Isusa, uzeli su njegovu odeću i podelili je među sobom na četiri dela, svakom po deo. Uzeli su i donju haljinu, koja nije bila šivena, nego sva izatkana.
043	JOH	019	024	Zato su rekli jedan drugom: „Bolje da je ne cepamo, nego da bacamo kocku za nju, pa ko dobije.“To se dogodilo da bi se ispunilo što [je napisano u] Pismu: „Moje haljine podeliše među sobom, kocku baciše za moju odeću.“Vojnici tako i učine.
043	JOH	019	025	Kod krsta su stajale Isusova majka, sestra njegove majke, Marija Klopina, i Marija Magdalena.
043	JOH	019	026	Kada je Isus spazio majku i kraj nje učenika koji mu je bio miljenik, rekao je majci: „Ženo, evo ti sina.“
043	JOH	019	027	Zatim je rekao učeniku: „Evo ti majke.“Od tog časa ju je učenik uzeo u svoju porodicu.
043	JOH	019	028	Nakon ovoga, Isus je znao da se sve svršilo. A da bi se Pismo sasvim ispunilo, rekao je: „Žedan sam.“
043	JOH	019	029	Tu, u blizini, stajala je posuda puna kiselog vina. Tada su na štap isopa natakli sunđer natopljen kiselim vinom i prineli ga njegovim ustima.
043	JOH	019	030	Kada je Isus okusio vino, rekao je: „Svršeno je.“Glava mu tada klonu i on izdahnu.
043	JOH	019	031	Pošto je taj dan bio Priprema, judejske vođe zamole Pilata da se razapetima slome noge, da njihova tela ne bi ostala na krstu preko subote. Naime, te subote je bio veliki praznik.
043	JOH	019	032	Vojnici su tada došli do prvog razapetog i slomili mu noge, a potom su i drugom razapetom slomili noge.
043	JOH	019	033	Kada su došli do Isusa i videli da je već mrtav, nisu mu slomili noge.
043	JOH	019	034	Umesto toga, jedan vojnik mu je kopljem probo rebra. Otuda je odmah potekla krv i voda.
043	JOH	019	035	To svedoči onaj koji je to video i njegovo svedočenje je istinito. On zna da govori istinu i svedoči da biste vi poverovali.
043	JOH	019	036	Ovo se dogodilo da bi se ispunilo što je zapisano u Pismu: „Kost se njegova neće polomiti.“
043	JOH	019	037	Pismo opet kaže: „Gledaće onoga koga su proboli.“
043	JOH	019	038	Posle toga je Josif iz Arimateje zatražio od Pilata da odnese Isusovo telo. Josif je bio Isusov učenik, ali ne javno, jer se plašio judejskih [vlasti]. Tada je Josif došao, i sa Pilatovim odobrenjem, odneo Isusovo telo.
043	JOH	019	039	Sa njim je došao i Nikodim, onaj koji je jednom po noći došao Isusu. Sa sobom je poneo oko trideset kilograma mirisnog bilja, smese izmirne i aloje.
043	JOH	019	040	Tako oni uzmu Isusovo telo i obaviju ga platnom sa mirisnim biljem, po judejskom običaju sahranjivanja.
043	JOH	019	041	A blizu mesta gde je Isus bio razapet, bio je jedan vrt. U tom vrtu se nalazila jedna nova grobnica u kojoj niko nije bio sahranjen.
043	JOH	019	042	Pošto je bio judejski dan Pripreme, i pošto je ono mesto bilo blizu, položili su Isusovo [telo] u taj grob.
043	JOH	020	001	U nedelju, pre svitanja, dođe Marija Magdalena na grob i primeti da je kamen sa groba otkotrljan.
043	JOH	020	002	Stoga otrči i dođe k Simonu Petru i drugom učeniku, Isusovom miljeniku, pa im reče: „Uzeli su Gospoda iz groba i ne znamo gde su ga sklonili!“
043	JOH	020	003	Petar i drugi učenik su tada izašli i došli na grob.
043	JOH	020	004	Obojica su trčala, ali je onaj drugi učenik bio brži od Petra, te je prvi došao na grob.
043	JOH	020	005	Zavirio je unutra i opazio položene zavoje, ali nije ušao u grob.
043	JOH	020	006	Zatim je i Simon Petar došao za njim. Ušao je u grob i video položene zavoje
043	JOH	020	007	i ubrus koji je bio na Isusovoj glavi. [Ubrus] nije bio sa zavojima, nego je bio složen na jednom mestu.
043	JOH	020	008	Zatim je ušao i drugi učenik koji je prvi došao na grob. Video je i poverovao.
043	JOH	020	009	Oni tada još nisu znali da u Pismu piše da [Isus] treba da vaskrsne iz mrtvih.
043	JOH	020	010	Tada su se učenici vratili kući.
043	JOH	020	011	A Marija je stajala ispred groba i plakala. Sva u suzama, zavirila je u grob
043	JOH	020	012	i ugledala dva anđela u beloj [odeći] kako sede na mestu gde je počivalo Isusovo telo. Jedan kod mesta gde je bila [Isusova] glava, a drugi kod mesta gde su mu bile noge.
043	JOH	020	013	[Anđeli] je upitaše: „Ženo, zašto plačeš?“Ona im odgovori: „Uzeli su mog Gospoda, a ja ne znam gde su ga sklonili.“
043	JOH	020	014	Rekavši ovo, okrenula se natrag i videla Isusa kako stoji, ali nije znala da je to bio Isus.
043	JOH	020	015	Isus joj reče: „Ženo, zašto plačeš? Koga tražiš?“Misleći da je to vrtlar, [Marija] reče: „Gospodine, ako si ga ti odneo, reci mi gde si ga položio i ja ću ga odneti.“
043	JOH	020	016	Isus joj reče: „Marija!“Ona se okrenu i reče na jevrejskom: „Ravuni!“(što znači: „Učitelju!“)
043	JOH	020	017	Isus joj reče: „Ne dotiči me, jer još nisam uzašao svome Ocu. Nego, idi mojoj braći i reci im:’Uzlazim svome Ocu i vašem Ocu, svome Bogu i vašem Bogu!’“
043	JOH	020	018	Marija Magdalena ode i javi učenicima: „Videla sam Gospoda!“Onda im je prenela ono što joj je rekao.
043	JOH	020	019	Te nedelje uveče, učenici su bili zajedno. Vrata su bila zaključana, jer su se plašili judejskih [vlasti]. Tada dođe Isus, stade među njih i reče im: „Mir vam!“
043	JOH	020	020	Rekavši to, pokazao im je ruke i rebra. Učenici su bili radosni što vide Gospoda.
043	JOH	020	021	Isus im ponovo reče: „Mir vam! Kao što je mene poslao Otac, tako ja šaljem vas.“
043	JOH	020	022	Rekavši ovo, dunuo je i rekao im: „Primite Duha Svetoga.
043	JOH	020	023	Kome oprostite grehe, opraštaju mu se, a kome ne oprostite grehe, tome se ne opraštaju.“
043	JOH	020	024	Jedan od Dvanaestorice, Toma zvani „Blizanac“, nije bio sa ostalima kada je Isus došao.
043	JOH	020	025	Njemu su drugi učenici rekli: „Videli smo Gospoda!“On im reče: „Dok ne vidim trag od klinova na njegovim rukama i ne stavim svoj prst u rane od klinova i u ranu između njegovih rebara, neću verovati.“
043	JOH	020	026	Osam dana kasnije, učenici su se ponovo okupili; sa njima je bio i Toma. [Iako] su vrata bila zaključana, Isus uđe unutra, stade među njih i reče: „Mir vam!“
043	JOH	020	027	Onda reče Tomi: „Stavi svoj prst ovde i pogledaj moje ruke. Pruži svoju ruku i stavi je među moja rebra, te više ne sumnjaj, nego veruj!“
043	JOH	020	028	Toma mu reče: „Gospod moj i Bog moj!“
043	JOH	020	029	Isus mu reče: „Veruješ li zato što si me video? Blaženi su oni koji veruju, a nisu me videli.“
043	JOH	020	030	Isus je pred svojim učenicima učinio i mnoge druge znake koji nisu zapisani u ovoj knjizi.
043	JOH	020	031	A ovi su zapisani da biste poverovali da Isus jeste Hristos, Sin Božiji, i da biste, verujući, imali život u njegovo ime.
043	JOH	021	001	Posle ovoga se Isus ponovo ukazao učenicima na Tiverijadskom jezeru. Ovako se ukazao:
043	JOH	021	002	Bili su zajedno Simon Petar, Toma zvani „Blizanac“, Natanailo iz Kane Galilejske, dva sina Zavedejeva i još druga dva učenika.
043	JOH	021	003	Simon Petar im reče: „Idem da lovim ribu.“Oni rekoše: „Idemo i mi s tobom.“Otišli su i ukrcali se u brodić, ali te noći nisu ulovili ništa.
043	JOH	021	004	U osvit zore, Isus je stao na obalu, ali učenici nisu znali da je to Isus.
043	JOH	021	005	Tada im Isus reče: „Deco, jeste li šta ulovili?“Oni mu odgovoriše: „Nismo.“
043	JOH	021	006	[Isus] im reče: „Bacite mreže s desne strane brodića. Tamo ćete naći ribu.“Oni bace mreže i ulove toliko ribe da nisu mogli da ih izvuku.
043	JOH	021	007	Onaj učenik koji je bio Isusov miljenik reče Petru: „To je Gospod.“Kada je Simon Petar čuo da je to Gospod, ogrnuo se, jer je bio lagano obučen i skočio u jezero.
043	JOH	021	008	Ostali učenici su doplovili i izvukli mrežu s ribama. Oni, naime, nisu bili daleko od obale, svega stotinak metara.
043	JOH	021	009	Kad su se iskrcali na kopno, videli su naloženu vatru i na njoj ribu i hleb.
043	JOH	021	010	Isus im reče: „Donesite i od riba koje ste sad ulovili.“
043	JOH	021	011	Simon Petar uđe u čamac i izvuče na obalu mrežu punu velikih riba. Bilo ih je stotinu pedeset tri. Ipak, iako ih je bilo toliko, mreža se nije pokidala.
043	JOH	021	012	Isus im reče: „Dođite da doručkujete.“Nijedan učenik nije se usudio da ga pita: „Ko si ti?“, jer su znali da je to Gospod.
043	JOH	021	013	Isus je zatim uzeo hleb i dao im ga, a tako i ribu.
043	JOH	021	014	To je bilo već treći put kako se Isus pokazao svojim učenicima od kako je ustao iz mrtvih.
043	JOH	021	015	Posle doručka, Isus upita Simona Petra: „Simone, sine Jovanov, da li me stvarno voliš više nego ovi?“Petar odgovori: „Da, Gospode, ti znaš da te volim.“Isus mu reče: „Napasaj moje jaganjce!“
043	JOH	021	016	Isus ga je i po drugi put pitao: „Simone, [sine] Jovanov, da li me stvarno voliš?“Petar odgovori: „Da, Gospode, ti znaš da te volim.“Isus mu reče: „Čuvaj moje ovce!“
043	JOH	021	017	Isus ga upita i po treći put: „Simone, [sine] Jovanov, voliš li me?“Petar se rastuži što ga već treći put pita: „Voliš li me?“On mu reče: „Gospode, ti sve znaš i znaš da te volim.“Isus mu reče: „Napasaj moje ovce!
043	JOH	021	018	Zaista, zaista ti kažem: kad si bio mlađi, sam si se opasivao i išao kuda si hteo, ali kad ostariš, ti ćeš ispružiti svoje ruke, pa će te neko drugi svezati i voditi kuda ne želiš da ideš.“
043	JOH	021	019	Isus je ovo rekao, naznačavajući kakvom će smrću Petar proslaviti Boga. Zatim mu je rekao: „Hajde za mnom!“
043	JOH	021	020	Uto se Petar okrenuo i opazio da za njima ide onaj učenik koji je bio Isusov miljenik, isti onaj koji se prilikom Poslednje večere naslonio na Isusove grudi i pitao ga: „Gospode, ko je tvoj izdajnik?“
043	JOH	021	021	Kada ga je Petar opazio, rekao je Isusu: „Gospode, a šta sa njim?“
043	JOH	021	022	Isus mu odgovori: „Ako ja hoću da on ostane [živ] dok se ja ne vratim, zar je to tvoja briga? Ti samo sledi mene.“
043	JOH	021	023	Od tada je među braćom počelo da se priča da taj učenik neće umreti. Međutim, Isus mu nije rekao da neće umreti, nego: „Ako ja hoću da on ostane živ dok se ne vratim, zar je to tvoja briga?“
043	JOH	021	024	Taj učenik je svedok ovim događajima. On je napisao sve ovo i znamo da je njegovo svedočanstvo istinito.
043	JOH	021	025	Ima još mnogo toga što je Isus učinio. Kada bi se sve to redom zapisalo, mislim da napisane knjige ne bi stale ni u ceo svet.
#
# BOOK	044	ACT	Acts	Dela apostolska
044	ACT	001	001	Uvaženi Teofile! U svom prvom pismu sam ti govorio o svemu; o tome kako je Isus počeo da deluje i poučava,
044	ACT	001	002	do dana kada se uzneo na nebo, pošto je Duhom Svetim dao nalog svojim izabranim apostolima.
044	ACT	001	003	Nakon svoje patnje, [Isus] je dao mnogo dokaza da je živ: ukazivao im se četrdeset dana i govorio im o Carstvu Božijem.
044	ACT	001	004	Jednom prilikom, dok je još bio sa njima, [Isus] im je zapovedio: „Ne udaljavajte se iz Jerusalima, nego čekajte ispunjenje Očevog obećanja o kome ste ranije slušali od mene:
044	ACT	001	005	Jovan je krštavao vodom, ali vi ćete za nekoliko dana biti kršteni Svetim Duhom.“
044	ACT	001	006	Okupivši se oko njega, pitali su ga: „Gospode, hoćeš li u ovo vreme da obnoviš izrailjsko carstvo?“
044	ACT	001	007	On je odgovorio: „Vama nije dano da saznate vremena ili čas koji je Otac odredio svojom vlašću.
044	ACT	001	008	Međutim, kada Sveti Duh siđe na vas, primićete silu da svedočite za mene u Jerusalimu i po svoj Judeji i Samariji, i do na kraj sveta.“
044	ACT	001	009	Rekavši ovo, [Isus] se uzneo na nebo, a jedan oblak ga je sakrio od njihovih pogleda.
044	ACT	001	010	Dok su im još oči bile uprte ka nebu gde je [Isus] otišao, odjednom su se pred njima pojavila dva čoveka obučena u bele haljine.
044	ACT	001	011	Rekli su im: „Galilejci, zašto stojite tu i gledate u nebo? Ovaj isti Isus koji se od vas uzneo na nebo, vratiće se na isti način kako ste ga videli da odlazi na nebo.“
044	ACT	001	012	Zatim su se vratili u Jerusalim s gore, zvane „Maslinska“, koja je blizu Jerusalima, udaljena jedan subotnji dan hoda.
044	ACT	001	013	Kad su stigli, popeli su se u gornju sobu gde su obično boravili Petar, Jovan, Jakov, Andrija, Filip, Toma, Vartolomej, Matej, Jakov (Alfejev sin), Simon (koga su zvali „Zilot“) i Juda (Jakovljev sin).
044	ACT	001	014	Tu su se jednodušno i postojano molili. Sa njima je bilo i nekoliko žena, Isusova majka Marija i Isusova braća.
044	ACT	001	015	Tih dana, kada je bilo okupljeno oko stotinu dvadeset osoba, apostol Petar je ustao i obratio se [verujućima]:
044	ACT	001	016	„Braćo, treba da se ispuni Pismo u kome je Duh Sveti posredstvom Davida prorokovao o Judi, koji je predvodio one što su uhvatili Isusa.
044	ACT	001	017	Juda je bio izabran da, kao i mi, bude učesnik u apostolskoj službi.“
044	ACT	001	018	(On je stekao sebi njivu novcem koji je primio za svoje nepravedno delo. Tu je pao naglavce, raspukao se po sredini, tako da mu se prosula sva utroba.
044	ACT	001	019	Svi stanovnici Jerusalima su saznali za ovaj događaj, pa su ovu njivu na svom jeziku prozvali Akeldamah – „Krvna njiva“.)
044	ACT	001	020	„O ovome je zapisano u knjizi Psalama, gde piše:’Kuća njegova neka bude pusta; ne živeo niko u njoj.’ Isto tako, [stoji napisano]:’Neka se njegova služba da drugome.’
044	ACT	001	021	Sada, dakle, moramo odabrati nekoga ko je sa nama bio sve vreme od kako je Gospod Isus došao među nas, pa sve do dana kada je otišao od nas,
044	ACT	001	022	počevši sa krštenjem koje je Jovan propovedao, do dana kada je bio vaznet na nebo. Taj treba da bude svedok njegovog vaskrsenja zajedno sa nama.“
044	ACT	001	023	Predložena su dvojica: Josif Just (zvani „Varsava“) i Matija.
044	ACT	001	024	Zatim su se pomolili [ovim rečima]: „O, Gospode, ti što poznaješ srca svih ljudi, pokaži nam koga si od ove dvojice izabrao
044	ACT	001	025	da zauzme mesto u ovoj službi i među apostolima, od kojih je Juda otpao i otišao na mesto koje mu i pripada.“
044	ACT	001	026	Zatim su bacili kocku i kocka je pala na Matiju, koji je time bio pridodat jedanaestorici apostola.
044	ACT	002	001	Na praznik Pedesetnice, svi su bili okupljeni na istom mestu.
044	ACT	002	002	Iznenada se začuo zvuk, sličan hučanju snažnog vetra, i ispunio celu kuću u kojoj su sedeli.
044	ACT	002	003	Tada im se pojavilo nešto nalik na razdeljene ognjene jezike, te je na svakoga od njih sišao po jedan.
044	ACT	002	004	Svi su bili ispunjeni Svetim Duhom, pa su počeli da govore drugim jezicima, kako im je već Duh davao da govore.
044	ACT	002	005	Tada je mnogo pobožnih Judeja, koji su došli iz svake zemlje pod nebom, boravilo u Jerusalimu.
044	ACT	002	006	Kad se začuo onaj zvuk, mnogo ljudi se okupilo tamo. Bili su zbunjeni, jer je svako od njih čuo kako se govori na njegovom jeziku.
044	ACT	002	007	Pitali su se u čudu: „Zar nisu svi ovi što govore Galilejci?
044	ACT	002	008	Pa kako onda govore jezikom zemlje u kojoj smo rođeni?
044	ACT	002	009	Ovde su Parćani, Međani, Elamiti, ljudi iz Mesopotamije, Judeje, Kapadokije, Ponta, [Male] Azije,
044	ACT	002	010	Frigije, Pamfilije, Egipta, iz libijskih predela kod Kirine, posetioci iz Rima
044	ACT	002	011	– zajedno Jevreji i obraćenici na judejsku veru – Krićani i Arapi. Svi mi slušamo ove ljude kako našim jezikom govore o velikim Božijim delima!“
044	ACT	002	012	Svi su bili izvan sebe, pa su, zbunjeni, pitali jedni druge: „Šta sve ovo znači?“
044	ACT	002	013	Drugi su, opet, terali šegu na njihov račun govoreći: „Ma, napili su se oni slatkoga vina!“
044	ACT	002	014	Tada Petar sa ostalih jedanaest apostola stade pred njih i glasno im se obrati: „Slušajte me svi vi – Jevreji i svi koji živite u Jerusalimu, znajte ovo i saslušajte moje reči.
044	ACT	002	015	Nisu ovi ljudi pijani – kao što vi mislite, jer je tek devet sati ujutro.
044	ACT	002	016	Radi se o onome što je rekao prorok Joil:
044	ACT	002	017	’U poslednje vreme – kaže Bog – izliću na sve ljude svoga Duha, pa će vaši sinovi i ćerke prorokovati, mladi ljudi imati viđenja, a starci sanjati snove.
044	ACT	002	018	Takođe ću u one dane izliti svoga Duha na moje sluge i sluškinje, te će prorokovati.
044	ACT	002	019	Učiniću da se pokažu čudne pojave gore na nebu i znaci dole na zemlji – krv, vatra i oblaci dima.
044	ACT	002	020	Sunce će potamneti, a mesec [pocrveneti] kao krv pre nego što dođe veliki i slavni dan Gospodnji.
044	ACT	002	021	Svako ko zazove ime Gospodnje, biće spasen.’
044	ACT	002	022	Zato, narode izrailjski, poslušaj ove reči: Isus Nazarećanin je bio čovek čije je poslanstvo Bog potvrdio pred vama moćnim delima, čudima i znacima koje je učinio preko njega, dok je bio među vama. Vi to i sami znate.
044	ACT	002	023	Ipak, Bog je u skladu sa svojom unapred određenom namerom i predznanjem, dopustio da bude predan vama, a vi ste ga, posredstvom bezakonika, prikovali na krst i ubili.
044	ACT	002	024	Ali Bog ga je vaskrsao iz mrtvih oslobodivši ga od vlasti smrti, jer smrt nije mogla da ovlada njime.
044	ACT	002	025	David je za Isusa rekao sledeće:’Gospod mi je uvek pred očima. Pošto mi je on sa desne strane, ništa mene uzdrmati neće.
044	ACT	002	026	Zato mi je srce ushićeno, a moj jezik tome se raduje; celo moje telo počiva u nadi,
044	ACT	002	027	što mi dušu nećeš prepustiti Svetu mrtvih, niti dati da tvoj Svetac truli.
044	ACT	002	028	Puteve života ti si mi otkrio, pun radosti pred tobom ću biti.’
044	ACT	002	029	Draga braćo, s punim pouzdanjem tvrdim da je rodonačelnik David umro i bio sahranjen, a njegov grob je tu, među nama, do dana današnjega.
044	ACT	002	030	No, kako je David bio prorok, znao je da se obećanje koje mu je Bog uz zakletvu dao odnosi na jednog od njegovih potomaka koji će naslediti njegov presto.
044	ACT	002	031	On je to unapred video, te je navestio Hristovo vaskrsenje:’Nije bio prepušten Svetu mrtvih, niti mu je telo istrunulo.’
044	ACT	002	032	I baš tog Isusa je Bog podigao iz mrtvih, čemu smo svi mi svedoci.
044	ACT	002	033	I pošto je podignut s desne strane Boga, on je od Oca primio obećanog Svetog Duha i izlio ovo što vidite i čujete.
044	ACT	002	034	David se, naime, nije uzneo na nebo, a ipak je rekao:’Reče Gospod Gospodu mome: „Sedi meni s moje desne strane,
044	ACT	002	035	dok dušmane ne položim tvoje, za tvoje noge postolje da budu.“’
044	ACT	002	036	Stoga, neka sav dom Izrailjev pouzdano zna da je onog Isusa, koga ste vi razapeli, Bog učinio Gospodom i Hristom.“
044	ACT	002	037	Ove Petrove reči su duboko ožalostile srca okupljenih, te su upitali apostole: „Braćo, šta treba da radimo?“
044	ACT	002	038	Petar im je odgovorio: „Pokajte se, pa neka se svako od vas krsti u ime Isusa Hrista za oproštenje greha; onda ćete primiti dar – Duha Svetog.
044	ACT	002	039	Njega je Hristos obećao vama, vašem potomstvu i onima koji žive daleko odavde, svima koje pozove Gospod Bog naš.“
044	ACT	002	040	Petar ih je još dugo uveravao i opominjao: „Izbavite se od ovog izopačenog naraštaja.“
044	ACT	002	041	Oni koji su prihvatili njegovu poruku su bili kršteni. Tog dana se oko tri hiljade ljudi pridružilo [Crkvi].
044	ACT	002	042	Svi učenici su bili istrajni u slušanju apostolskog učenja, u zajedništvu, u lomljenju hleba i molitvama.
044	ACT	002	043	Svi su bili ispunjeni strahopoštovanjem, jer su apostoli činili mnoga čuda i znake.
044	ACT	002	044	Oni koji su poverovali bili su stalno zajedno i sve im je bilo zajedničko.
044	ACT	002	045	Prodavali su svoja imanja i ostale vrednosti i delili svakom prema njegovoj potrebi.
044	ACT	002	046	Svakog dana su se jednodušno okupljali u hramu, sastajali se lomeći hleb po kućama i primali hranu iskrena i radosna srca
044	ACT	002	047	hvaleći Boga. Zato su uživali blagonaklonost celog naroda, a Gospod je svakog dana umnožavao broj spasenih.
044	ACT	003	001	Jednom su Petar i Jovan ulazili u hram u vreme molitve. Bilo je oko tri sata popodne.
044	ACT	003	002	Baš tada su unosili nekog čoveka hromog od rođenja. Njega su ljudi svakoga dana donosili do hramskih vrata zvanih „Divna“, da prosi milostinju od onih koji dolaze u hram.
044	ACT	003	003	Kad je video da su Petar i Jovan hteli da uđu u hram, zatražio je od njih milostinju.
044	ACT	003	004	Petar i Jovan su uprli pogled u njega, a onda Petar reče: „Pogledaj nas.“
044	ACT	003	005	[Hromi čovek] ih je pažljivo gledao, očekujući da će mu udeliti neku [milostinju].
044	ACT	003	006	Petar mu, međutim, reče: „Nemam ni srebra ni zlata, ali ono što imam – to ti dajem: u ime Isusa Hrista iz Nazareta, ustani i hodaj!“
044	ACT	003	007	Petar zatim prihvati hromog za desnu ruku i podiže ga. Istog trena su mu očvrsnuli stopala i gležnji,
044	ACT	003	008	pa je skočio na svoje noge i počeo da hoda. Zatim je sa apostolima ušao u hram skačući i hvaleći Boga.
044	ACT	003	009	Svi ljudi koji su ga videli kako hoda i hvali Boga,
044	ACT	003	010	prepoznali su onog istog čoveka koga su viđali kako sedi kraj Divnih vrata i prosi. Zato su bili preko svake mere začuđeni i zadivljeni zbog onoga što se dogodilo sa njim.
044	ACT	003	011	Sav narod koji se tamo nalazio pohrlio je ka mestu zvanom „Solomonov trem“, gde su se nalazili Petar, Jovan i isceljeni, koji se nije odvajao od njih.
044	ACT	003	012	Kada je to Petar video, obratio se narodu: „Izrailjci, zašto ste tako iznenađeni ovim što se dogodilo i zašto gledate u nas kao da smo mi svojom sopstvenom snagom ili pobožnošću učinili da ovaj čovek prohoda?
044	ACT	003	013	Bog Avrahamov, Bog Isakov i Bog Jakovljev, Bog naših otaca, proslavio je svog slugu Isusa, koga ste vi predali i odrekli ga se pred Pilatom, kada je ovaj rešio da ga oslobodi.
044	ACT	003	014	Vi ste odbacili Svetoga i Pravednoga, a izmolili ste da vam u zamenu oslobode ubicu.
044	ACT	003	015	Vi ste ubili Stvoritelja života, ali ga je Bog vaskrsao iz mrtvih, čemu smo mi svedoci.
044	ACT	003	016	Verom u Isusovo ime je ovaj čovek, koga poznajete i gledate, bio ojačan. Vera u Isusa je učinila ovog čoveka potpuno zdravim, kao što ste i sami mogli da vidite.
044	ACT	003	017	Braćo, znam da ste vi, kao i vaše vođe, uradili to iz neznanja.
044	ACT	003	018	Međutim, Bog je na ovaj način ispunio ono što je preko svih svojih proroka unapred najavio, rekavši da će njegov Hristos pretrpeti stradanje.
044	ACT	003	019	Stoga, braćo, pokajte se i okrenite se [Bogu] da bi vam se izbrisali gresi,
044	ACT	003	020	kako bi vam Gospod dao vremena počinka, i poslao vam Hrista Isusa, koga je vama unapred namenio.
044	ACT	003	021	Njega nebo treba da zadrži sve do vremena sveopšte obnove koju je Bog odavno najavio preko svojih svetih proroka.
044	ACT	003	022	Mojsije je, na primer, rekao:’Gospod, Bog vaš, podići će vam proroka od vaše braće, kao što sam ja. Njega slušajte u svemu što vam bude govorio,
044	ACT	003	023	jer ko ne posluša tog proroka biće istrebljen iz naroda.’
044	ACT	003	024	Tako su i svi ostali proroci, koji su [vam] od Samuila redom govorili, najavljivali ove dane.
044	ACT	003	025	Vi ste naslednici obećanja koje je Bog dao preko proroka i učesnici u savezu koji je [Bog] sklopio sa vašim precima, jer je [Bog] rekao Avrahamu:’Preko tvog potomstva biće blagosloveni svi narodi na zemlji.’
044	ACT	003	026	Bog je najpre vama podigao svoga slugu i poslao ga da svakog od vas blagoslovi i odvrati od vaših zlih dela.“
044	ACT	004	001	Dok su oni još govorili narodu, priđoše im sveštenici, zapovednik hramske straže i sadukeji.
044	ACT	004	002	Bili su veoma uznemireni što su učili narod i objavljivali da je u Isusu vaskrsao mrtvih.
044	ACT	004	003	Uhvatili su Petra i Jovana i bacili ih u zatvor do narednog dana, jer je već bilo veče.
044	ACT	004	004	Ipak, mnogi od onih koji su čuli Petrovu poruku su uzverovali, tako da je broj vernika porastao na pet hiljada.
044	ACT	004	005	Sledećeg dana su se u Jerusalimu okupili poglavari, starešine i znalci Svetog pisma,
044	ACT	004	006	zatim Prvosveštenik Ana, Kajafa, Jovan, Aleksandar i drugi iz prvosvešteničke loze.
044	ACT	004	007	Izveli su apostole pred sebe i upitali ih: „Kakvom silom i u čije ime ste to učinili?“
044	ACT	004	008	Tada Petar, ispunjen Svetim Duhom, odgovori: „Poglavari i starešine naroda!
044	ACT	004	009	Ako smo danas izvedeni na saslušanje zbog dobrog dela koje smo učinili bolesnom čoveku i zbog načina njegovog iscelenja,
044	ACT	004	010	onda znajte i vi i čitav izrailjski narod: to je učinjeno u ime Isusa Hrista iz Nazareta, koga ste vi razapeli, a koga je Bog vaskrsao. Njegova sila je učinila da ovaj čovek stoji pred vama zdrav.
044	ACT	004	011	[Isus] je’kamen što ste vi, graditelji, odbacili, a koji je postao kamen ugaoni.’
044	ACT	004	012	Spasenja nema ni u jednom drugom, jer pod nebom nema drugog imena među ljudima, koje nas može spasti.“
044	ACT	004	013	Kada su prisutni videli Petrovu i Jovanovu odvažnost i doznali da su neobrazovani i obični ljudi, bili su zapanjeni. Prepoznali su u njima one koji su bili sa Isusom.
044	ACT	004	014	No, gledajući isceljenog čoveka kako stoji sa njima, ostali su bez reči.
044	ACT	004	015	Tada su naredili Petru i Jovanu da napuste Veliko veće, a oni su počeli da se savetuju među sobom:
044	ACT	004	016	„Šta da radimo sa ovim ljudima? Ne možemo poreći da su učinili ovaj znak, jer se to odigralo naočigled svih stanovnika Jerusalima.
044	ACT	004	017	Ipak, da se ovo učenje ne bi još više proširilo u narodu, zapretićemo im da nikome ne propovedaju u Isusovo ime.“
044	ACT	004	018	Tada su dozvali apostole i naredili im da nipošto ne govore niti uče u Isusovo ime.
044	ACT	004	019	Ali, Petar i Jovan im odgovoriše: „Prosudite sami da li je pravo pred Bogom da se više pokoravamo vama ili Bogu,
044	ACT	004	020	jer ne možemo prestati da govorimo o onome što smo čuli i videli.“
044	ACT	004	021	Članovi Veća su im još jednom zapretili, pa su ih pustili na slobodu. Nisu mogli da se odluče kako da ih kazne, jer je sav narod slavio Boga za ono što se dogodilo.
044	ACT	004	022	Naime, čovek koji je bio čudesno isceljen imao je više od četrdeset godina.
044	ACT	004	023	Čim su [Petar i Jovan] bili oslobođeni, otišli su k svojima i izvestili ih o onome što su im vodeći sveštenici i starešine rekli.
044	ACT	004	024	Kada su čuli ovo, jednodušno su se pomolili Bogu rečima: „O, Gospodaru, Stvoritelju neba i zemlje, mora i svega što je u njima.
044	ACT	004	025	Ti si Duhom Svetim, preko našeg praoca, Davida, tvoga sluge rekao:’Zašto li se bune narodi, šta to ljudi uzalud smišljaju?
044	ACT	004	026	Carevi se sveta prikupljaju, knezovi se s njima savetuju, da navale složno na Gospoda i na njegovog Pomazanika.’
044	ACT	004	027	Da, zaista su se udružili u ovom gradu Irod, Pontije Pilat, neznabošci i izrailjski narod protiv tvoga svetog sluge Isusa, koga si pomazao.
044	ACT	004	028	Oni su učinili ono što si ti po svojoj volji i sili unapred odredio.
044	ACT	004	029	A sada, Gospode, pogledaj na njihove pretnje i dozvoli svojim slugama da s punom slobodom navešćuju tvoju reč.
044	ACT	004	030	Ispruži svoju ruku da se događaju isceljenja, znaci i čuda – imenom tvoga svetog sluge Isusa.“
044	ACT	004	031	Kada su se pomolili, potresla se kuća u kojoj su bili okupljeni, te su se svi ispunili Duhom Svetim. Zatim su odvažno naveštavali Božiju reč.
044	ACT	004	032	A svi koji su poverovali bili su jednodušni i istomisleni. Niko sopstvenu imovinu nije nazivao svojom, nego im je sve bilo zajedničko.
044	ACT	004	033	Apostoli su sa velikom silom svedočili o Isusovom vaskrsenju, a Bog je izlivao svoju veliku milost na njih.
044	ACT	004	034	Među njima niko nije oskudevao, jer su svi oni koji su posedovali zemlju ili kuće to prodavali,
044	ACT	004	035	a novac donosili apostolima. Od toga se delilo svakome prema njegovim potrebama.
044	ACT	004	036	Tako je i neki Levit po imenu Josif, rodom s Kipra, koga su apostoli prozvali Varnava (što znači „sin utehe“),
044	ACT	004	037	prodao njivu koju je posedovao, a novac predao apostolima.
044	ACT	005	001	I neki Ananija je sa svojom ženom Safirom takođe prodao svoje imanje.
044	ACT	005	002	Međutim, on je u dogovoru sa svojom ženom zadržao deo novca, a ostalo predao apostolima.
044	ACT	005	003	Tada mu je Petar rekao: „Ananija, zašto je Satana obuzeo tvoje srce, te si slagao Duhu Svetome i zadržao za sebe deo novca koji si dobio za svoje imanje?
044	ACT	005	004	Zar imanje ne bi ostalo tvoje da ga nisi prodao? A kad si ga već prodao, zar novcem nisi mogao da raspolažeš kako si hteo? Zašto si u svom srcu odlučio da učiniš ovo? Ti nisi slagao ljudima, već Bogu.“
044	ACT	005	005	Čim je Ananija čuo ove reči, srušio se i umro. Veliki strah je obuzeo sve koji su to čuli.
044	ACT	005	006	Tada su mladići ustali, umotali njegovo telo, izneli ga i sahranili.
044	ACT	005	007	Oko tri sata kasnije dođe Ananijina žena Safira, ne znajući ništa o onome što se desilo.
044	ACT	005	008	Petar je upita: „Da li ste za toliko novaca prodali vaše imanje?“„Da, upravo za toliko“– odgovori ona.
044	ACT	005	009	Tada joj Petar reče: „Zašto ste se dogovorili da stavite na kušnju Duha Gospodnjeg? Evo, pred vratima su oni što su sahranili tvoga muža. I tebe će izneti.“
044	ACT	005	010	Ona istog trena pade do njegovih nogu i izdahnu. Kada su mladići ušli, zatekli su je mrtvu, pa su i nju izneli i sahranili je pored njenog muža.
044	ACT	005	011	Veliki strah je obuzeo celu Crkvu i sve one koji su čuli o ovome.
044	ACT	005	012	Preko apostola se događalo mnogo znakova i čuda u narodu. A verujući su se jednodušno okupljali u Solomonovom tremu.
044	ACT	005	013	Niko se od ostalih nije usuđivao da im se pridruži, ali ih je narod veoma hvalio.
044	ACT	005	014	Ipak, sve je više bilo muškaraca i žena koji su verovali u Gospoda.
044	ACT	005	015	Tako su ljudi stavljali bolesnike na postelje i nosila i iznosili ih na ulice, ne bi li kako Petrova senka osenila koga od njih – dok on prolazi.
044	ACT	005	016	Čak su i žitelji iz okoline Jerusalima donosili one koji su bili bolesni i opsednuti nečistim duhovima, i svi su bili izlečeni.
044	ACT	005	017	Tada su se digli Prvosveštenik i sve njegove pristalice iz sadukejske stranke, i van sebe od zavisti,
044	ACT	005	018	uhvatili apostole i bacili ih u javnu tamnicu.
044	ACT	005	019	Međutim, anđeo Gospodnji je u toku noći otvorio vrata tamnice, izveo ih i rekao im:
044	ACT	005	020	„Idite u hram i propovedajte sve o ovom [novom] životu.“
044	ACT	005	021	Kada su oni to čuli, ušli su u hram u ranu zoru i poučavali narod. U međuvremenu su došli Prvosveštenik i njegove pristalice, sazvali sastanak Velikog veća sa svim starešinama izrailjskog naroda, i naredili da se apostoli dovedu iz tamnice.
044	ACT	005	022	Ali, kada su stražari otišli u tamnicu, nisu ih tamo zatekli, pa su se vratili i rekli:
044	ACT	005	023	„Vrata ćelije su bila dobro zaključana, a stražari su stajali pred vratima. Ipak, kad smo otvorili vrata, nismo našli nikoga.“
044	ACT	005	024	Kad su zapovednik hramske straže i vodeći sveštenici čuli ovaj izveštaj, bili su u nedoumici, pitajući se šta je to moglo da se dogodi sa njima.
044	ACT	005	025	Tada je neko došao i javio im: „Eno, oni ljudi koje ste juče bacili u tamnicu stoje u hramu i poučavaju narod!“
044	ACT	005	026	Tada je zapovednik hramske straže lično otišao sa stražarima i odveo apostole, ali ne prisilno, jer su se plašili da ih ljudi ne kamenuju.
044	ACT	005	027	Kada su ih doveli, izveli su ih pred Veliko veće. Tada ih je Prvosveštenik upitao:
044	ACT	005	028	„Zar vam nismo strogo zabranili da poučavate u Isusovo ime? A vi ste pak čitav Jerusalim napunili vašim učenjem i hoćete da svalite na nas krivicu za smrt tog čoveka.“
044	ACT	005	029	Petar i apostoli su im odgovorili: „Bogu se treba više pokoravati nego ljudima.
044	ACT	005	030	Bog naših otaca je vaskrsao iz mrtvih Isusa, koga ste vi ubili prikovavši ga na drvo.
044	ACT	005	031	Ali, Bog ga je uzvisio i postavio sebi s desne strane kao Kneza i Spasitelja, da bi Izrailju omogućio pokajanje i oproštenje greha.
044	ACT	005	032	Mi smo svedoci svega toga, zajedno sa Duhom Svetim koga je Bog dao onima koji su mu poslušni.“
044	ACT	005	033	Kada su [članovi Velikog veća] čuli ovo, toliko su se razbesneli, da su naumili da ih ubiju.
044	ACT	005	034	Ali tada je u Velikom veću ustao neki učitelj Zakona po imenu Gamalilo, farisej koga je sav narod poštovao, i zapovedio da se apostoli na kratko izvedu.
044	ACT	005	035	Zatim im se obratio: „Izrailjci, dobro razmislite šta ćete učiniti s ovim ljudima.
044	ACT	005	036	Pre nekog vremena pojavio se Tevda koji je tvrdio za sebe da je neko i nešto. Njemu se pridružilo četiri stotine ljudi, ali je on bio ubijen, a svi njegovi sledbenici su se razbežali, te je cela stvar propala.
044	ACT	005	037	Posle ovoga, u vreme popisa, pojavio se Juda Galilejac i podigao narod na bunu. Ali i on je poginuo, a svi njegovi sledbenici su se razbežali.
044	ACT	005	038	Zato vam sada savetujem da se okanete ovih ljudi i pustite ih da idu. Jer, ako njihov naum ili njihovo delovanje potiče od ljudi, to će propasti.
044	ACT	005	039	No, ako to potiče od Boga, onda nećete moći da ih uništite, jer biste se tako pokazali kao oni koji se bore protiv Boga.“Oni su se složili s njim,
044	ACT	005	040	i kad su pozvali apostole naredili su da ih išibaju. Zatim su im zapretili da više ne propovedaju u Isusovo ime, pa su ih pustili.
044	ACT	005	041	Apostoli su napustili Veliko veće radujući se što su bili udostojeni da podnesu sramotu radi [njegovog] imena.
044	ACT	005	042	Ipak, nisu prestali da svakog dana u hramu i po kućama poučavaju i navešćuju Radosnu vest o Hristu Isusu.
044	ACT	006	001	Tih dana, kada je broj učenika rastao, [Jevreji koji su govorili] grčki počeli su da se žale na [domaće] Jevreje, jer su njihove udovice bile zanemarivane prilikom svakodnevne podele hrane.
044	ACT	006	002	Zato su Dvanaestorica sazvala sabor učenika i rekla: „Ne bi bilo u redu da mi zanemarimo službu propovedanja reči Božije, da bismo se bavili raspodelom hrane.
044	ACT	006	003	Zato, braćo, odaberite među sobom sedmoricu osvedočenih ljudi, punih Duha i mudrosti. Njih ćemo postaviti da vrše ovu službu,
044	ACT	006	004	a mi ćemo se posvetiti molitvi i službi propovedanja.“
044	ACT	006	005	Ovaj predlog se svideo svima okupljenima, pa su izabrali Stefana, čoveka punog vere i Duha Svetoga, zatim Filipa, Prohora, Nikanora, Timona, Parmena i Nikolu iz Antiohije, koji se bio obratio na judejsku veru.
044	ACT	006	006	Ove su doveli pred apostole koji su se pomolili i položili na njih ruke.
044	ACT	006	007	Božija reč se širila, a broj učenika u Jerusalimu se veoma umnožio. Među njima je bio i znatan broj judejskih sveštenika koji su prihvatili veru.
044	ACT	006	008	A Stefan je, ispunjen [Božijom] milošću i silom, činio velika čuda i znake među narodom.
044	ACT	006	009	Međutim, došli su neki iz takozvane Sinagoge libertinaca – Jevreji iz Kirine, Aleksandrije, te neki iz Kilikije i [Male] Azije, i upustili se u raspravu sa Stefanom.
044	ACT	006	010	Ipak, nisu mogli da se suprotstave njegovoj mudrosti, jer ga je Duh poticao da govori.
044	ACT	006	011	Zbog toga su podgovorili neke ljude da izjave: „Čuli smo da je [Stefan] pogrdno govorio protiv Mojsija i Boga.“
044	ACT	006	012	Pobunili su i narod, starešine i znalce Svetog pisma, pa su mu prišli, uhvatili ga i izveli pred Veliko veće.
044	ACT	006	013	Tu su doveli lažne svedoke koji su govorili: „Ovaj čovek ne prestaje da govori protiv hrama i Zakona.
044	ACT	006	014	Čuli smo, naime, da je rekao da će Isus Nazarećanin razoriti ovaj hram i izmeniti običaje koje nam je Mojsije predao.“
044	ACT	006	015	Svi koji su sedeli u Velikom veću su uprli pogled u Stefana i primetili da mu je lice kao lice anđela.
044	ACT	007	001	Tada je Prvosveštenik upitao Stefana: „Jesu li ove [optužbe] istinite?“
044	ACT	007	002	[Stefan] je na ovo odgovorio: „Braćo i oci, slušajte me. Slavni Bog objavio se našem ocu Avrahamu u Mesopotamiji, pre nego što se nastanio u Haranu,
044	ACT	007	003	i naložio mu:’Idi iz svoje zemlje i od svoje rodbine, pa pođi u zemlju koju ću ti pokazati.’
044	ACT	007	004	[Avraham] je napustio Haldejsku zemlju i nastanio se u Haranu. Posle smrti njegovog oca, [Bog] ga je preselio u ovu zemlju u kojoj vi sada živite.
044	ACT	007	005	U njoj mu ni stopu nije dao u posed, ali mu je obećao da će je dati u posed njemu i njegovom potomstvu posle njega, iako još nije imao dece.
044	ACT	007	006	Bog mu je [takođe] rekao da će njegovi potomci biti došljaci u tuđoj zemlji. Tamo će robovati i biti tlačeni četiri stotine godina:
044	ACT	007	007	’Narodu kome budu robovali ja ću suditi, a na kraju će izaći odande i služiti mi na ovom mestu.’
044	ACT	007	008	Bog je onda sa Avrahamom sklopio savez, čiji je znak obrezanje. Njemu se rodio Isak koga je obrezao osmoga dana. Isak je obrezao Jakova, a Jakov dvanaest rodonačelnika.
044	ACT	007	009	Rodonačelnici su bili ljubomorni na svog brata Josifa, pa su ga prodali kao roba u Egipat. Ipak, Bog je bio sa njim
044	ACT	007	010	i izbavio ga od svih njegovih nevolja. Pošto ga je Bog obdario mudrošću, stekao je naklonost faraona, egipatskog cara, koji ga je postavio da upravlja Egiptom i celim svojim dvorom.
044	ACT	007	011	Tada je u Egiptu i Hananu nastala glad i velika beda, tako da naši preci nisu mogli da nabave hranu.
044	ACT	007	012	Kad je Jakov čuo da u Egiptu ima žita, poslao je tamo naše očeve prvi put.
044	ACT	007	013	Kada su se tamo našli po drugi put, Josif je obznanio svojoj braći ko je on. Tako je faraon saznao za Josifovu porodicu.
044	ACT	007	014	Josif je onda poslao po svoga oca Jakova i svu svoju rodbinu – ukupno sedamdeset pet osoba.
044	ACT	007	015	Tako je Jakov otišao u Egipat gde je umro on i naši očevi.
044	ACT	007	016	Njihova tela su bila prenesena u Sihem i položena u grob koji je Avraham bio kupio od Emorovih sinova za određenu svotu.
044	ACT	007	017	Približavalo se vreme da Bog ispuni obećanje koje je uz zakletvu dao Avrahamu. Narod je rastao i množio se u Egiptu,
044	ACT	007	018	sve dok Egiptom nije zavladao novi car koji nije poznavao Josifa.
044	ACT	007	019	On je lukavo postupio sa našim narodom: zlostavljao je naše pretke i prisiljavao ih da svoju novorođenčad ostavljaju napolju da umru.
044	ACT	007	020	U to vreme, rodio se Mojsije. Bio je prelepo dete. Tri meseca je bio odgajan u očevoj kući.
044	ACT	007	021	Kada su ga ostavili napolju, faraonova ćerka ga je uzela i odgojila ga sebi za sina.
044	ACT	007	022	Mojsije je, odgojen u svoj mudrosti Egipta, bio čuven po svojim rečima i delima.
044	ACT	007	023	Kada mu je bilo četrdeset godina, dođe mu na pamet da poseti svoju braću Izrailjce.
044	ACT	007	024	Kad je video kako jedan od njih biva zlostavljan, on mu priskoči u pomoć i osveti ga – ubivši Egipćanina.
044	ACT	007	025	Mislio je da će njegovi sunarodnici shvatiti da im Bog preko njega šalje izbavljenje, ali oni to nisu razumeli.
044	ACT	007	026	Sledećeg dana je zatekao dva Izrailjca kako se tuku. Pokušao je da ih pomiri govoreći:’Ljudi, vi ste braća! Zašto zlostavljate jedan drugoga?’
044	ACT	007	027	No, onaj što je zlostavljao svoga bližnjeg, odgurnu ga i reče mu:’Ko je tebe postavio za glavara i sudiju nad nama?
044	ACT	007	028	Hoćeš li i mene da ubiješ kao što si juče ubio Egipćanina?’
044	ACT	007	029	Na te reči Mojsije pobegne iz Egipta i nastani se kao došljak u madijanskoj zemlji. Tamo su mu se rodila dva sina.
044	ACT	007	030	Posle četrdeset godina, ukazao mu se anđeo u plamtećem ognju iz jednog grma, u pustinji kod planine Sinaj.
044	ACT	007	031	Kad je Mojsije to video, zadivio se prizorom. Ali kada je prišao grmu da bolje osmotri, čuo je glas Gospodnji:
044	ACT	007	032	’Ja sam Bog tvojih otaca; Bog Avrahamov, Isakov i Jakovljev.’ Drhteći od straha, Mojsije se nije više usuđivao da digne pogled.
044	ACT	007	033	Bog mu je zatim rekao:’Izuj obuću sa svojih nogu, jer je mesto na kome stojiš sveto tlo.
044	ACT	007	034	Uistinu sam video nevolje moga naroda u Egiptu i čuo njegovo uzdisanje i zato sam sišao da ih izbavim. A sad pođi, ja te šaljem u Egipat!’
044	ACT	007	035	Dakle, istog onog Mojsija koga su odbacili rekavši:’Ko je tebe postavio za glavara i sudiju nad nama?’, Bog je sada poslao kao vladara i izbavitelja preko anđela koji mu se ukazao u grmu.
044	ACT	007	036	On ih je izveo odande, čineći čuda i znake u egipatskoj zemlji, na Crvenom moru i u pustinji tokom četrdeset godina.
044	ACT	007	037	To je onaj isti Mojsije koji je rekao Izrailjcima:’Bog će vam podići proroka od vaše braće, kao što sam ja.’
044	ACT	007	038	On je bio na saboru u pustinji, a anđeo je govorio s njim i s našim precima na gori Sinaj; on je primio reči života i predao ih nama.
044	ACT	007	039	Međutim, naši preci nisu hteli da ga poslušaju, nego su ga odbacili i svojim se srcem vratili u Egipat.
044	ACT	007	040	Rekli su Aronu:’Napravi nam bogove koji će ići pred nama, jer ne znamo šta se dogodilo sa onim Mojsijem koji nas je izveo iz Egipta.’
044	ACT	007	041	Tih dana su napravili kip teleta i prineli mu žrtvu, veseleći se onome što su svojim rukama napravili.
044	ACT	007	042	Tada se Bog okrenuo od njih, i prepustio ih da služe nebeskoj vojsci, baš kao što je zapisano u Knjizi prorokâ:’Meni li ste prinosili žitne žrtve i prinose u pustinji četrdeset godina, o, dome Izrailjev?!
044	ACT	007	043	[Ne], nego ste nosili Molohov šator i zvezdu boga vašeg Refana; likove koje ste načinili da im se klanjate. Zato ću vas izgnati i dalje od Vavilona.’
044	ACT	007	044	Naši preci su u pustinji imali Šator svedočanstva. Bog je naložio Mojsiju, dok je razgovarao s njim, da Šator izradi prema nacrtu koji je video.
044	ACT	007	045	Šator koji su primili, naši preci su uneli u zemlju, što su pod Isusom [Navinom] osvojili od mnogobožaca, koje je Bog oterao ispred njih. Šator je ostao tamo sve do vremena [cara] Davida.
044	ACT	007	046	On je stekao Božiju naklonost, pa je tražio od Boga da mu dozvoli da sagradi Prebivalište za Boga Jakovljevog.
044	ACT	007	047	Ipak, tek je Solomon sagradio Dom Bogu.
044	ACT	007	048	Ali, Svevišnji ne prebiva u hramovima napravljenim ljudskim rukama, kao što i prorok kaže:
044	ACT	007	049	’Nebesa su presto moj, a zemlja postolje za noge moje. Kakvu kuću ćete mi sagraditi? I gde je mesto moga počivanja? – pita Gospod.
044	ACT	007	050	Nije li sve to moja ruka načinila?’
044	ACT	007	051	O, vi tvrdoglavi i neobrezani u srcu i ušima! Vi se uvek protivite Duhu Svetom, kao što su to činili i vaši preci
044	ACT	007	052	Koga od proroka vaši preci nisu progonili? Ubili su čak i one što su najavljivali dolazak Pravednika, koga ste vi sada izdali i ubili.
044	ACT	007	053	Vi ste na zapovest anđela primili Zakon, ali ga niste poslušali.“
044	ACT	007	054	Kada su oni to čuli, uskipeo je bes u njima, pa su počeli da škrguću zubima na njega.
044	ACT	007	055	Tada je Stefan, ispunjen Duhom Svetim, upro pogled u nebo i ugledao Božiju slavu i Isusa kako stoji s desne strane Boga.
044	ACT	007	056	Zatim je rekao: „Gle, vidim otvoreno nebo i Sina Čovečijeg kako stoji s desne strane Bogu.“
044	ACT	007	057	Na to su oni podigli veliku viku, začepili svoje uši i jednodušno navalili na njega.
044	ACT	007	058	Odvukli su ga izvan grada gde su ga kamenovali. Svedoci su svoje ogrtače dali na čuvanje mladiću koji se zvao Savle.
044	ACT	007	059	Dok su ga kamenovali, Stefan je zazivao [Boga] i govorio: „Gospode Isuse, primi moj duh!“
044	ACT	007	060	Zatim je pao na kolena i glasno povikao: „Gospode, ne uračunaj im ovaj greh!“Nakon što je ovo izgovorio, usnuo je.
044	ACT	008	001	A Savle je odobravao Stefanovo ubistvo. Tog dana je nastao veliki progon crkve u Jerusalimu, pa su se svi, izuzev apostola, rasejali po Judeji i Samariji.
044	ACT	008	002	Stefana su, pak, sahranili pobožni ljudi i uz veliku žalost ga oplakali.
044	ACT	008	003	A Savle je pustošio Crkvu; zalazio je od kuće do kuće i odvlačio muškarce i žene u tamnicu.
044	ACT	008	004	Oni koji su bili rasejani, naveštavali su Radosnu vest gde god su prolazili.
044	ACT	008	005	Tako je Filip otišao u jedan grad u Samariji i objavljivao im Hrista.
044	ACT	008	006	Sav narod je pažljivo slušao njegove reči i gledao znake koje je činio.
044	ACT	008	007	Naime, nečisti duhovi su uz glasne krike izlazili iz ljudi koji su bili njima opsednuti, a i mnogo oduzetih i hromih je bilo isceljeno.
044	ACT	008	008	Tada je nastala velika radost u gradu.
044	ACT	008	009	U tom gradu je duže vremena živeo neki čovek po imenu Simon, koji je svojim vračanjem zadivljavao narod u Samariji. Govorio je za sebe da je on nešto posebno,
044	ACT	008	010	te su ga uvažavali i ugledni i neugledni, izjavljujući: „Ovaj čovek je zaista sila Božija, za koju se kaže da je velika.“
044	ACT	008	011	Priklanjali su mu se, jer ih je duže vremena zadivljavao svojim vračanjem.
044	ACT	008	012	Ali kada su poverovali Filipu, koji je propovedao o Radosnoj vesti Carstva Božijeg i o imenu Isusa Hrista, krštavali su se i muškarci i žene.
044	ACT	008	013	Čak je i sam Simon uzverovao. Nakon što je bio kršten, stalno je bio uz Filipa; bio je zadivljen gledajući znake i velika čuda koja su se događala.
044	ACT	008	014	Kada su apostoli u Jerusalimu čuli da su Samarjani prihvatili Božiju reč, poslali su tamo Petra i Jovana.
044	ACT	008	015	Kada su ovi stigli, pomolili su se za Samarjane da prime Svetog Duha.
044	ACT	008	016	Naime, ni na koga od njih još nije bio sišao Sveti Duh, već su bili kršteni samo u ime Gospoda Isusa.
044	ACT	008	017	Apostoli su položili ruke na njih, te su primili Duha Svetoga.
044	ACT	008	018	Kad je Simon video da se Duh daje polaganjem ruku apostola, ponudio im je novac
044	ACT	008	019	rekavši: „Dajte i meni tu vlast da svako na koga položim ruke primi Duha Svetoga.“
044	ACT	008	020	Petar mu je odgovorio: „Neka tvoj novac propadne zajedno s tobom kad si mislio da novcem možeš da stekneš Božiji dar.
044	ACT	008	021	Ti nemaš ni dela ni udela u ovoj službi, jer tvoje srce nije pravo pred Bogom.
044	ACT	008	022	Pokaj se za to zlo i moli se Gospodu, ne bi li ti oprostio što si to naumio u svom srcu.
044	ACT	008	023	Vidim, naime, da si pun gorkog otrova i u okovima nepravde.“
044	ACT	008	024	„Molite se Gospodu za mene – molio ih je Simon – da mi se ne dogodi ništa od ovoga što ste rekli.“
044	ACT	008	025	Nakon što su im svedočili i objavili im reč Gospodnju, [Petar i Jovan] su se vratili u Jerusalim, propovedajući usput Radosnu vest u mnogim samarjanskim selima.
044	ACT	008	026	Tada je anđeo Gospodnji rekao Filipu: „Spremi se i kreni na jug, prema putu što se od Jerusalima spušta prema Gazi; taj put je pust.“
044	ACT	008	027	Filip se spremio i otišao. Baš tada naiđe neki Etiopljanin, evnuh, velikodostojnik etiopske carice Kandake, i nadglednik cele njene riznice. On je došao u Jerusalim da se pokloni [Bogu].
044	ACT	008	028	Vraćajući se kući sedeo je u svojim kočijama i čitao [Knjigu] proroka Isaije.
044	ACT	008	029	Tada Duh reče Filipu: „Idi i drži se tih kočija.“
044	ACT	008	030	Filip je pritrčao kočijama, pa kad je čuo da Etiopljanin čita iz proroka Isaije, upita ga: „Da li razumeš to što čitaš?“
044	ACT	008	031	„Kako da razumem – odgovori Etiopljanin – kada nema nikoga da mi objasni?“Zatim je pozvao Filipa da sedne s njim.
044	ACT	008	032	U odeljku iz Pisma koji je Etiopljanin čitao, pisalo je sledeće: „Kao ovca na klanje je vođen, i kao jagnje nemo pred onima koji ga strižu, tako nije otvorio usta svoja.
044	ACT	008	033	Bio je ponižen i pravde lišen. Ko će pričati o njegovom potomstvu pošto mu se život sa zemlje uzima?“
044	ACT	008	034	Evnuh je upitao Filipa: „Reci mi, molim te, o kome to prorok govori? O sebi ili o nekom drugom?“
044	ACT	008	035	Tada mu je Filip, polazeći od istog odeljka Pisma, objavio Radosnu vest o Isusu.
044	ACT	008	036	Putujući tako, došli su do neke vode. Evnuh reče: „Evo vode! Šta mi brani da budem kršten?“
044	ACT	008	037	„Može – odgovori Filip – ako veruješ svim svojim srcem.“„Verujem – reče evnuh – da je Isus Hristos Sin Božiji.“
044	ACT	008	038	Naredio je da se kočija zaustavi. Zatim su obojica, Filip i evnuh, sišli u vodu, pa ga je Filip krstio.
044	ACT	008	039	Kada su izašli iz vode, Duh Božiji iznenada uze Filipa, i evnuh ga više nije video. Ipak, nastavio je svojim putem radujući se.
044	ACT	008	040	Filip se, međutim, našao u Azotu, pa je putujući propovedao Radosnu vest po svim gradovima sve dok nije došao u Kesariju.
044	ACT	009	001	Savle je, u međuvremenu, i dalje ljutito pretio da će pobiti učenike Gospodnje. Zato je otišao kod Prvosveštenika
044	ACT	009	002	i od njega zatražio pismeno odobrenje za sinagoge u Damasku, da ako nađe sledbenike Puta [Gospodnjeg], bilo muškarce ili žene, može da ih svezane sprovede u Jerusalim.
044	ACT	009	003	Kada se približio Damasku, odjednom ga je obasjalo jako svetlo sa neba.
044	ACT	009	004	Tada je pao na zemlju i začuo glas koji mu reče: „Savle! Savle! Zašto me progoniš?“
044	ACT	009	005	„Ko si ti, Gospode?“– upitao je [Savle]. „Ja sam Isus koga ti progoniš“– odgovori glas.
044	ACT	009	006	„A sad ustani i uđi u grad i tamo će ti se reći šta treba da radiš.“
044	ACT	009	007	Savlovi pratioci su zanemeli; čuli su glas, ali nisu videli nikoga.
044	ACT	009	008	Kada je Savle ustao sa zemlje, otvorio je oči, ali ništa nije mogao da vidi, tako da su ga uzeli za ruku i doveli u Damask.
044	ACT	009	009	Tri dana nije mogao da vidi, a za to vreme nije ni jeo ni pio.
044	ACT	009	010	U Damasku je živeo neki učenik po imenu Ananija. Njemu je Gospod u viđenju rekao: „Ananija!“„Evo me, Gospode“– odgovorio je Ananija.
044	ACT	009	011	„Idi u Judinu kuću – reče Gospod – u ulicu koja se zove’Prava’, i potraži Taršanina po imenu Savle. On se upravo sada moli.
044	ACT	009	012	Savle je u viđenju video čoveka po imenu Ananija kako ulazi i stavlja ruke na njega da bi progledao.“
044	ACT	009	013	Ananija mu odgovori: „Gospode, čuo sam od mnogih da je ovaj čovek naneo mnogo zla tvom svetom narodu u Jerusalimu.
044	ACT	009	014	Čak i ovde ima ovlašćenje od Prvosveštenika da sveže sve koji prizivaju tvoje ime.“
044	ACT	009	015	Gospod mu reče: „Idi, jer je on oruđe koje sam izabrao da objavi moje ime narodima, carevima, i narodu izrailjskom.
044	ACT	009	016	Ja ću mu, naime, pokazati koliko mora da pretrpi za moje ime.“
044	ACT	009	017	Ananija je otišao, ušao u kuću i položio svoje ruke na njega, te rekao: „Brate Savle! Gospod Isus, koji ti se ukazao na putu kojim si išao, poslao me je da progledaš i da se napuniš Svetog Duha.“
044	ACT	009	018	Istog trenutka sa njegovih očiju spade nešto kao krljušt, te je progledao. Tada je ustao i bio kršten.
044	ACT	009	019	Potom je pojeo nešto hrane, pa se okrepio. Nekoliko dana je proveo sa učenicima iz Damaska,
044	ACT	009	020	i odmah počeo da propoveda po sinagogama da je Isus Sin Božiji.
044	ACT	009	021	Svi koji su ga slušali, čudili su se: „Nije li ovo onaj – pitali su se – što je u Jerusalimu istrebljivao one koji zazivaju to ime? Zar nije došao ovde da ih svezane dovede pred vodeće sveštenike?“
044	ACT	009	022	Savlovo propovedanje bivalo je sve silnije, pa je Jevreje iz Damaska ostavljao bez reči, dokazujući da je Isus Hristos.
044	ACT	009	023	Nakon duže vremena, Jevreji skuju zaveru da ga ubiju.
044	ACT	009	024	Savle je, međutim, saznao za njihovu nameru. Jevreji su, pak, i danju i noću budno motrili na gradska vrata da bi ga ubili.
044	ACT	009	025	No, učenici su ga noću spustili u košari preko gradskih zidina.
044	ACT	009	026	Kad je Savle došao u Jerusalim, pokušao je da se pridruži učenicima. Ipak, svi su ga se plašili, jer nisu verovali da je zaista učenik.
044	ACT	009	027	Tada ga je Varnava prihvatio i odveo ga apostolima. Ispričao je apostolima kako je Savle video Gospoda koji mu je govorio i kako je u Damasku hrabro propovedao u Isusovo ime.
044	ACT	009	028	Tako je Savle ostao sa njima, pa je išao po Jerusalimu i hrabro propovedao u Isusovo ime.
044	ACT	009	029	Govorio je i raspravljao sa [Jevrejima koji su govorili] grčki, ali su i oni nastojali da ga ubiju.
044	ACT	009	030	Kada su to braća saznala, odveli su ga u Kesariju i odande ga poslali u Tars.
044	ACT	009	031	I tako je Crkva uživala mir u celoj Judeji, Galileji i Samariji. Podizala se i živela u strahopoštovanju prema Gospodu, rastući brojčano potporom Svetoga Duha.
044	ACT	009	032	Jednom je Petar obilazio sve crkve, pa je svratio k svetima koji su živeli u Lidi.
044	ACT	009	033	Tamo je našao čoveka po imenu Eneja koji je osam godina oduzet ležao na postelji.
044	ACT	009	034	Petar mu reče: „Eneja, Isus Hristos te isceljuje; ustani i namesti svoj krevet!“[Eneja] ustade istog trena.
044	ACT	009	035	Kada su videli Eneju, svi stanovnici Lide i Sarona su se okrenuli Gospodu.
044	ACT	009	036	U Jopi je, opet, živela neka učenica po imenu Tavita (što u prevodu znači „Košuta“), koja je uvek činila dobra dela i pomagala siromašnima.
044	ACT	009	037	Baš u to vreme se razbolela i umrla. Okupali su je i položili u sobu na spratu.
044	ACT	009	038	Pošto je Lida bila blizu Jope, učenici, čuvši da je Petar tamo, poslaše mu dva čoveka sa molbom: „Dođi k nama bez oklevanja!“
044	ACT	009	039	Petar je ustao i otišao sa njima. Čim je stigao, odveli su ga u gornju sobu. Sve udovice su stajale oko njega; plakale su i pokazivale haljine i ogrtače koje je Tavita izradila dok je bila sa njima.
044	ACT	009	040	Tada je Petar sve njih poslao napolje, pa je kleknuo i pomolio se. Zatim se okrenuo prema mrtvom telu i rekao: „Tavita, ustani!“Ona otvori oči, ugleda Petra i sede.
044	ACT	009	041	On je prihvati za ruku i podiže je. Zatim je pozvao verujuće i udovice, i pokazao im je živu.
044	ACT	009	042	Za ovo su saznali svi stanovnici Jope, te su mnogi od njih poverovali u Gospoda.
044	ACT	009	043	Petar je, pak, ostao izvesno vreme u Jopi kod nekog Simona kožara.
044	ACT	010	001	U Kesariji je živeo neki čovek po imenu Kornelije koji je bio kapetan takozvane Italijanske čete.
044	ACT	010	002	Bio je pobožan i bogobojazan čovek, a tako i celi njegov dom. Davao je mnogo milostinje narodu i stalno se molio Bogu.
044	ACT	010	003	On je u viđenju, oko tri sata popodne, jasno video Božijeg anđela koji je došao k njemu i oslovio ga: „Kornelije!“
044	ACT	010	004	Kornelije se zagledao u njega i sav uplašen upitao: „Šta je, Gospode?“Anđeo mu odgovori: „Tvoje su molitve i milostinje uzašle k Bogu kao žrtva spomenica.
044	ACT	010	005	A sad, pošalji nekoga u Jopu da dovede Simona koji se zove Petar.
044	ACT	010	006	On je odseo kod nekog Simona kožara, čija kuća se nalazi pokraj mora.“
044	ACT	010	007	Kad je anđeo koji mu je govorio otišao, Kornelije je pozvao dvojicu svojih slugu i jednog pobožnog vojnika iz njegove pratnje.
044	ACT	010	008	Nakon što im je sve ispričao, poslao ih je u Jopu.
044	ACT	010	009	Sutradan, oko podne, dok su se putujući približavali gradu, Petar se popeo na krov da se pomoli.
044	ACT	010	010	Uto je ogladneo, pa je hteo da pojede nešto. Dok su mu pripremali jelo, pao je u zanos.
044	ACT	010	011	Ugledao je otvoreno nebo i nešto kao veliko platno zavezano na četiri kraja kako se spušta na zemlju.
044	ACT	010	012	U njemu su bile sve vrste četvoronožnih životinja, gmizavaca i ptica.
044	ACT	010	013	Tada mu reče neki glas: „Ustani, Petre, zakolji i jedi!“
044	ACT	010	014	„Nipošto, Gospode – odgovori Petar – jer nikada nisam okusio ništa opoganjeno ili [obredno] nečisto.“
044	ACT	010	015	Glas mu se po drugi put obratio: „Ne nazivaj nečistim ono što je Bog proglasio čistim!“
044	ACT	010	016	Ovo se ponovilo tri puta, a onda se platno vratilo na nebo.
044	ACT	010	017	Dok je Petar bio u nedoumici pitajući se šta bi moglo da znači viđenje koje je imao, stigli su ljudi koje je poslao Kornelije. Pošto su se raspitali za Simonovu kuću, stali su pred vrata,
044	ACT	010	018	pa su pozvali i upitali da li je tu odseo Simon zvani „Petar“.
044	ACT	010	019	Dok je Petar još uvek razmišljao o viđenju, reče mu Duh: „Evo, traže te tri čoveka.
044	ACT	010	020	Ustani, siđi dole i pođi s njima bez oklevanja, jer sam ih ja poslao.“
044	ACT	010	021	Petar je sišao k ljudima i rekao im: „Ja sam onaj koga tražite. Zbog čega ste došli?“
044	ACT	010	022	Oni su mu odgovorili: „Poslao nas je kapetan Kornelije, pravedan i bogobojazan čovek, koga sav judejski narod poštuje. Njemu je sveti anđeo naložio da te pozove u njegov dom, da čuje šta imaš da kažeš.“
044	ACT	010	023	Petar ih je, zatim, pozvao unutra i ugostio. Sutradan se Petar spremi i krene sa glasnicima. Sa njim je pošlo i nekoliko braće iz Jope.
044	ACT	010	024	Sledećeg dana je stigao u Kesariju. Tu ih je čekao Kornelije koji je pozvao svoju rodbinu i najbliže prijatelje.
044	ACT	010	025	Kad je Petar ušao u kuću, Kornelije mu izađe u susret, pade pred njegove noge i pokloni mu se.
044	ACT	010	026	No, Petar ga podiže govoreći: „Ustani, ja sam samo čovek.“
044	ACT	010	027	Razgovarajući s njim, [Petar] je ušao u kuću gde je zatekao mnogo okupljenih.
044	ACT	010	028	Onda im se Petar obratio: „Vi znate da Jevrejinu nije dopušteno da se druži sa strancem ili da dolazi kod njega. Ipak, Bog mi je pokazao da nijednog čoveka ne nazivam poganim ili nečistim.
044	ACT	010	029	Zato sam došao bez pogovora kad ste me pozvali. Pitam se, stoga, zašto ste me pozvali?“
044	ACT	010	030	Kornelije odgovori: „Pre tri dana, baš u ovo vreme, oko tri sata popodne, molio sam se u svojoj kući. Iznenada, neki čovek u sjajnoj odeći stade preda me
044	ACT	010	031	i reče mi:’Kornelije, Bog je uslišio tvoju molitvu i seća se tvojih milostinja.
044	ACT	010	032	Pošalji nekoga u Jopu i pozovi Simona koji se zove Petar. On je gost u kući Simona kožara koja se nalazi pokraj mora.’
044	ACT	010	033	Zato sam smesta poslao po tebe. Dobro si uradio što si došao. Sada smo svi mi ovde pred Bogom da čujemo sve što ti je Gospod zapovedio.“
044	ACT	010	034	Petar poče da govori: „Sada jasno vidim da Bog nije pristran,
044	ACT	010	035	nego da iz svakog naroda prihvata onog koji ga se boji i čini pravdu.
044	ACT	010	036	Bog je poslao poruku izrailjskom narodu, objavljujući Radosnu vest o miru posredstvom Isusa Hrista, koji je Gospod svima.
044	ACT	010	037	Vi znate šta se dogodilo u celoj Judeji, počevši od Galileje, posle krštenja koje je Jovan Krstitelj propovedao.
044	ACT	010	038	Znate i za Isusa iz Nazareta, koga je Bog pomazao Svetim Duhom i silom. On je išao okolo i činio dobro, lečeći sve one koji su bili pod vlašću đavola, jer je Bog bio sa njim.
044	ACT	010	039	Mi smo svedoci svega što je učinio po celoj judejskoj zemlji i u Jerusalimu. Njega su ubili obesivši ga na drvo,
044	ACT	010	040	ali ga je Bog vaskrsao trećeg dana i omogućio mu da se pojavi.
044	ACT	010	041	Ne svemu narodu, već samo svedocima koje je Bog unapred izabrao. To smo mi koji smo jeli i pili sa njim posle njegovog vaskrsenja iz mrtvih.
044	ACT	010	042	On nam je naložio da propovedamo narodu i svedočimo da ga je Bog odredio za sudiju živima i mrtvima.
044	ACT	010	043	Za njega svedoče svi proroci da njegovim imenom prima oproštenje greha svako ko veruje u njega.“
044	ACT	010	044	Dok je Petar još govorio, Sveti Duh je sišao na sve koji su slušali poruku.
044	ACT	010	045	Verujući Jevreji koji su došli sa Petrom bili su zapanjeni da je Bog i na neznabošce izlio dar Duha Svetoga.
044	ACT	010	046	Čuli su ih, naime, kako govore [drugim] jezicima i veličaju Boga. Tada je Petar upitao:
044	ACT	010	047	„Može li ko da zabrani ovima da budu kršteni? I oni su primili Svetoga Duha baš kao i mi.“
044	ACT	010	048	Tada je zapovedio da se krste u ime Isusa Hrista. Petra su, potom, zamolili da provede nekoliko dana sa njima.
044	ACT	011	001	Apostoli i braća širom Judeje čuli su da su neznabošci prihvatili reč Božiju.
044	ACT	011	002	Kada se Petar vratio u Jerusalim, neki od obrezanih vernika su mu prigovarali:
044	ACT	011	003	„Ušao si u kuću neobrezanih ljudi i jeo sa njima.“
044	ACT	011	004	Petar je tada počeo da im redom objašnjava šta se zbilo:
044	ACT	011	005	„Dok sam bio u Jopi i molio se, u zanosu sam imao viđenje: sa neba se spuštalo nešto kao veliko platno zavezano na sva četiri kraja, i došlo do mene.
044	ACT	011	006	Pažljivo ga osmotrivši, zapazio sam u njemu četveronožne životinje, divlje zveri, gmizavce i ptice.
044	ACT	011	007	Uto začuh glas koji mi je rekao:’Ustani, Petre, zakolji i jedi!’
044	ACT	011	008	Ja odgovorih:’Nipošto, Gospode! Nikada nešto pogano ili nečisto nije ušlo u moja usta.’
044	ACT	011	009	Glas mi je po drugi put progovorio:’Ne nazivaj nečistim ono što je Bog proglasio čistim!’
044	ACT	011	010	Ovo se ponovilo tri puta, a onda je sve to bilo odvučeno na nebo.
044	ACT	011	011	Baš u tom času su došla tri čoveka i zaustavila se pred kućom u kojoj smo bili; bili su poslani iz Kesarije po mene.
044	ACT	011	012	Duh mi je rekao da pođem s njima bez oklevanja. Sa mnom su pošla i ova šestorica braće, pa smo otišli u kuću onoga čoveka.
044	ACT	011	013	On nam je ispričao kako je u svojoj kući video anđela koji je stao pred njega i rekao:’Pošalji [nekog] u Jopu i pozovi Simona prozvanog Petra.
044	ACT	011	014	On će ti saopštiti reči preko kojih ćeš se spasti i ti i tvoji ukućani.’
044	ACT	011	015	Ja sam tek počeo da govorim, kad li na njih siđe Sveti Duh, baš kao što je sišao na nas u početku.
044	ACT	011	016	Setih se tada reči Gospodnje:’Jovan je krštavao vodom, a vi ćete biti kršteni Svetim Duhom.’
044	ACT	011	017	Ako je, dakle, Bog njima dao isti dar kao i nama kada smo poverovali u Gospoda Isusa Hrista, ko sam ja da sprečim Boga u tome?“
044	ACT	011	018	Kada su to čuli, umirili su se i počeli da slave Boga govoreći: „Bog je, dakle, i neznabošcima omogućio pokajanje koje vodi u život!“
044	ACT	011	019	A oni što su se rasejali zbog progonstva koje je nastalo kad je Stefan stradao, došli su sve do Fenikije, Kipra i Antiohije. Reč nisu propovedali nikom drugom osim Jevrejima.
044	ACT	011	020	Ipak, među njima je bilo nekih Kiprana i Kirinejaca. Stigavši u Antiohiju, oni su govorili i Grcima objavljujući im Radosnu vest o Gospodu Isusu.
044	ACT	011	021	Ruka Gospodnja je bila sa njima, pa je veliko mnoštvo ljudi poverovalo obrativši se Gospodu.
044	ACT	011	022	Vest o njima je došla i do ušiju crkve u Jerusalimu, pa su poslali Varnavu u Antiohiju.
044	ACT	011	023	Kada je stigao i video šta je Bog učinio po svojoj milosti, veoma se obradovao, pa ih je hrabrio da, odlučni u srcu, ostanu verni Gospodu.
044	ACT	011	024	Varnava je bio čestit čovek, ispunjen Svetim Duhom i verom. Mnogo naroda je tada prišlo Gospodu.
044	ACT	011	025	Varnava je zatim otišao u Tars da nađe Savla.
044	ACT	011	026	Kada ga je našao, doveo ga je u Antiohiju. Tu su se godinu dana sastajali sa crkvom i poučavali veliki broj ljudi. U Antiohiji su učenici prvi put nazvani „hrišćanima.“
044	ACT	011	027	Tih dana su u Antiohiju došli proroci iz Jerusalima.
044	ACT	011	028	Jedan od njih, po imenu Agav, ustao je, i nadahnut Duhom prorekao da će velika glad zadesiti čitav svet. To se i dogodilo za vreme Klaudijeve [vladavine].
044	ACT	011	029	Učenici su odlučili da pošalju pomoć braći u Judeji – svako prema svojim mogućnostima.
044	ACT	011	030	Tako su i učinili poslavši dar starešinama preko Varnave i Savla.
044	ACT	012	001	U to vreme je car Irod počeo da zlostavlja neke članove crkve.
044	ACT	012	002	Tako je pogubio mačem Jakova, Jovanovog brata.
044	ACT	012	003	Kada je [car] video da je to po volji Jevrejima, naredio je da uhapse i Petra. To se dogodilo tokom [praznika] Beskvasnih hlebova.
044	ACT	012	004	Pošto ga je uhapsio, bacio ga je u tamnicu i predao na čuvanje straži podeljenoj u četiri grupe od po četiri vojnika. Nameravao je da ga posle Pashe izvede pred narod.
044	ACT	012	005	Dok su Petra čuvali u tamnici, crkva se žarko molila Bogu za njega.
044	ACT	012	006	Noć pre nego što je Irod nameravao da ga izvede, Petar je spavao između dvojice vojnika dvostruko okovan, dok su stražari pred vratima čuvali tamnicu.
044	ACT	012	007	Iznenada se pojavi anđeo Gospodnji i svetlost obasja ćeliju. [Anđeo] kucnu Petra u rebra i probudi ga govoreći: „Hajde, ustani brzo!“Okovi spadoše sa Petrovih ruku.
044	ACT	012	008	Anđeo nastavi: „Opaši se i obuj svoje sandale!“Petar uradi tako. Onda mu [anđeo] reče: „Zaogrni se ogrtačem i pođi za mnom.“
044	ACT	012	009	Petar je izašao i krenuo za njim. Nije znao da je to, što je anđeo uradio, stvarnost, nego je mislio da ima viđenje.
044	ACT	012	010	Prošli su pored prve i druge straže, te došli do gvozdenih vrata koja vode u grad. Sama su se otvorila pred njima, te su izašli. Kada su prošli jednu ulicu, anđeo odjednom ode od njega.
044	ACT	012	011	Tada Petar, došavši k sebi, reče: „Sada zaista znam da je Gospod poslao svoga anđela, te me izbavio od Irodove ruke i od svega što je judejski narod očekivao.“
044	ACT	012	012	Kada je to shvatio, došao je do kuće Marije, majke Jovana zvanog „Marko“, gde su se mnogi okupili na molitvu.
044	ACT	012	013	Kad je Petar pokucao na dvorišna vrata, došla je sluškinja po imenu Ruža da osluhne.
044	ACT	012	014	Prepoznavši Petrov glas, od silne radosti nije otvorila vrata, nego je utrčala unutra i javila da Petar stoji pred vratima.
044	ACT	012	015	„Ti nisi pri čistoj svesti“– rekli su joj. No, kako je ona i dalje uporno tvrdila svoje, rekli su: „To je njegov anđeo.“
044	ACT	012	016	Ali Petar je uporno kucao. Kada su konačno otvorili vrata i ugledali Petra, bili su zapanjeni.
044	ACT	012	017	Petar im je dao znak rukom da budu tihi, a zatim im je ispričao kako ga je Gospod izveo iz tamnice. Još je dodao: „Javite Jakovu i ostaloj braći za ovo.“Zatim je izašao i otišao na drugo mesto.
044	ACT	012	018	U zoru je nastao veliki metež među vojnicima, šta se desilo sa Petrom.
044	ACT	012	019	Irod je naredio da ga nađu, ali ga nije našao. Pošto je saslušao stražare, naredio je da ih pogube. Potom je iz Judeje otišao u Kesariju, pa je tamo ostao.
044	ACT	012	020	Irod se veoma ljutio na Tirce i Sidonce. Ipak, oni su sa združenim poslanstvom došli pred njega. Pošto su zadobili carevog komornika Vlasta, molili su za mir, jer je njihova zemlja uvozila hranu iz carske.
044	ACT	012	021	Ugovorenog dana, Irod je, odeven u carsku odoru, seo na sudijsku stolicu i održao govor pred narodom.
044	ACT	012	022	Narod je uzvikivao: „Ovo je glas boga, a ne čoveka!“
044	ACT	012	023	Istog časa anđeo Gospodnji udari Iroda, jer nije dao čast Bogu; umro je izjeden od crva.
044	ACT	012	024	Ali reč Božija se i dalje širila i rasla.
044	ACT	012	025	Pošto su Varnava i Savle izvršili svoju službu, vratili su se iz Jerusalima i poveli sa sobom Jovana zvanog „Marko“.
044	ACT	013	001	Među prorocima i učiteljima antiohijske crkve bili su: Varnava, Simeun koga su zvali „Niger“, Lukije iz Kirine, Manain koji je odgojen sa carom Irodom tetrarhom i Savle.
044	ACT	013	002	Dok su jednom služili Gospodu i postili, Sveti Duh im je rekao: „Izdvojte mi Savla i Varnavu za delo na koje sam ih pozvao.“
044	ACT	013	003	Tada, nakon što su postili i molili se, položili su ruke na njih, pa su ih otpremili.
044	ACT	013	004	Pavle i Varnava su, poslani od Duha Svetoga, otišli u Seleukiju, i odatle otplovili za Kipar.
044	ACT	013	005	Stigavši u Salaminu, objavljivali su Božiju reč po judejskim sinagogama. Sa sobom su vodili i Jovana kao pomoćnika.
044	ACT	013	006	Putujući po celom ostrvu, stigli su do Pafa. Tamo su sreli nekog vračara, lažnog proroka, Jevrejina koji se zvao Varisus.
044	ACT	013	007	On je bio u pratnji prokonzula Sergija Pavla, razboritog čoveka. Ovaj je tražio da čuje Božiju reč, pa je pozvao Varnavu i Savla.
044	ACT	013	008	Međutim, njima se suprotstavio Elima, vračar (što je prevod njegovog imena), nastojeći da odvrati prokonzula od vere.
044	ACT	013	009	Tada je Savle, zvani i „Pavle“, nadahnut Duhom Svetim, upro pogled u njega
044	ACT	013	010	i rekao mu: „Sine đavolji i neprijatelju svega što je pravedno! Pun si svake vrste lukavstva i prevare! Zar nećeš prestati da izvrćeš prave puteve Gospodnje?!
044	ACT	013	011	Sad se, evo, Gospodnja ruka podiže protiv tebe: oslepećeš i neko vreme nećeš videti [svetlost] sunca.“Istog trena gusta tama pade na njega, te je tumarao okolo i tražio nekog da ga vodi za ruku.
044	ACT	013	012	Kada je prokonzul video šta se dogodilo, poverovao je, zadivljen učenjem o Gospodu.
044	ACT	013	013	Nakon toga su Pavle i njegovi saputnici otplovili iz Pafa i došli u Pergu u Pamfiliji. Tu ih je Jovan Marko napustio i vratio se u Jerusalim.
044	ACT	013	014	Iz Perge su produžili i došli u Antiohiju Pisidijsku. U subotu su ušli u sinagogu i seli.
044	ACT	013	015	Posle čitanja iz Zakona i Proroka, starešine sinagoge im poručiše: „Braćo, ako imate kakvu reč utehe za narod, recite.“
044	ACT	013	016	Pavle je ustao, dao rukom znak i počeo da govori: „Izrailjci i ostali koji se bojite Boga, čujte:
044	ACT	013	017	Bog ovog naroda izrailjskog izabrao je naše očeve i podigao ovaj narod u tuđini, u zemlji egipatskoj. Odande ih je svojom velikom silom izveo
044	ACT	013	018	i oko četrdeset godina ih strpljivo podnosio u pustinji.
044	ACT	013	019	Kad je uništio sedam naroda u zemlji hananskoj, dao im je u nasledstvo njihovu zemlju.
044	ACT	013	020	To je trajalo nekih četiri stotine pedeset godina. Nakon toga, Bog im je dao sudije sve do proroka Samuila.
044	ACT	013	021	Onda su zatražili cara i Bog im je dao Saula, Kisovog sina, iz Venijaminovog plemena, koji je vladao četrdeset godina.
044	ACT	013	022	A kada ga je uklonio, postavio im je Davida za cara, za koga je sam posvedočio:’Našao sam Davida, Jesejevog sina, čoveka po mome srcu, koji će učiniti sve što je po mojoj volji.’
044	ACT	013	023	Iz njegovog potomstva je Bog, po svom obećanju, podigao Izrailju Spasitelja Isusa.
044	ACT	013	024	Pre njegovog dolaska, Jovan je svem izrailjskom narodu propovedao krštenje za pokajanje [od greha].
044	ACT	013	025	Kad je Jovan završavao svoju službu, rekao je:’Za koga me vi smatrate? Ja nisam on. Ali, evo, posle mene dolazi onaj kome ja nisam dostojan ni sandale na nogama da odvežem.’
044	ACT	013	026	Braćo, sinovi Avrahamovog roda i svi vi bogobojazni, nama je upućena poruka o ovom spasenju.
044	ACT	013	027	Stanovnici Jerusalima i njihove starešine nisu prepoznali [Isusa], već su ga osudili. Tako su ispunili reči proroka koje se svake subote čitaju.
044	ACT	013	028	Iako nisu našli nikakvu krivicu koja zaslužuje smrt, tražili su od Pilata da ga pogubi.
044	ACT	013	029	A kad su izvršili sve što je o njemu [u Pismu] napisano, skinuli su ga sa drveta i položili u grob.
044	ACT	013	030	Međutim, Bog ga je vaskrsao iz mrtvih,
044	ACT	013	031	te se mnogo dana javljao onima koji su sa njim došli iz Galileje u Jerusalim. Oni su sada njegovi svedoci pred narodom.
044	ACT	013	032	I mi vam objavljujemo Radosnu vest: obećanje koje je Bog dao našim precima,
044	ACT	013	033	on je ispunio na nama, njihovim potomcima, kad je vaskrsao Isusa, baš kao što je zapisano u drugom psalmu:’Ti si Sin moj, danas si se meni rodio.’
044	ACT	013	034	A o tome da ga je Bog podigao iz mrtvih, da više nikad ne podlegne truljenju, ovako je rečeno:’Ja ću vam ispuniti sveta i pouzdana [obećanja] [koja sam dao] Davidu.’
044	ACT	013	035	A u jednom drugom psalmu piše:’Ti nećeš dati da tvoj Svetac truli.’
044	ACT	013	036	A kad je David poslužio Božijoj nameri u svome naraštaju, umro je i bio sahranjen pored svojih predaka, te je istrunuo.
044	ACT	013	037	Ali onaj koga je Bog vaskrsao nije podlegao truljenju.
044	ACT	013	038	Stoga znajte, braćo, da vam se posredstvom Isusa navešćuje oproštenje greha; od svih njih Mojsijev Zakon nije mogao da vas opravda.
044	ACT	013	039	Njegovim posredstvom svako ko veruje biva opravdan.
044	ACT	013	040	Zato pazite da vam se ne dogodi ono što su proroci rekli:
044	ACT	013	041	’Gledajte, rugači, čudite se i propadnite, jer, evo, učiniću nešto u vaše dane, u šta ne biste verovali da vam ko ispriča.’“
044	ACT	013	042	Kad su izlazili iz sinagoge, zamolili su ih da im i iduće subote govore o ovome.
044	ACT	013	043	Kad se skup razišao, mnogo je Jevreja i pobožnih obraćenika na judejsku veru krenulo za Pavlom i Varnavom. Ovi su razgovarali sa njima i potsticali ih da nastave da žive po milosti Božijoj.
044	ACT	013	044	Sledeće subote okupio se skoro sav grad da čuje reč Božiju.
044	ACT	013	045	Međutim, kada su Jevreji videli to mnoštvo ljudi, obuzela ih je zavist, pa su se suprotstavili, pogrdno se izražavajući o onome što je Pavle govorio.
044	ACT	013	046	Pavle i Varnava su im hrabro odgovorili: „Trebalo je da se reč Božija propoveda prvo vama. Ali pošto je vi odbijate i ne smatrate sebe vrednima večnog života, mi se okrećemo neznabošcima.
044	ACT	013	047	Jer, tako nam je sam Gospod zapovedio:’Odredio sam te da budeš svetlost pucima, da budeš spasenje do kraja zemlje.’“
044	ACT	013	048	Kad su to neznabošci čuli, radovali su se i slavili reč Gospodnju, pa su uzverovali svi koji su bili određeni za večni život.
044	ACT	013	049	A reč Gospodnja se širila po svoj okolini.
044	ACT	013	050	Međutim, Jevreji su pobunili neke od uglednih i bogobojaznih žena i vodeće ljude u gradu, te su pokrenuli progon protiv Pavla i Varnave i izgnali ih iz svojih krajeva.
044	ACT	013	051	Oni, stoga, otresoše prašinu sa svojih nogu i odoše u Ikonium.
044	ACT	013	052	A učenici su bili puni radosti i Svetoga Duha.
044	ACT	014	001	U Ikoniumu su ušli u judejsku sinagogu i propovedali, tako da je poverovalo mnoštvo Judeja i Grka.
044	ACT	014	002	Međutim, Jevreji koji nisu poverovali, pobunili su neznabošce i okrenuli njihovo raspoloženje protiv braće.
044	ACT	014	003	Ipak, Pavle i Varnava su ostali tamo još dugo vremena i odvažno propovedali za Gospoda, koji je potvrđivao poruku o svojoj milosti omogućavajući da se preko njih događaju znaci i čuda.
044	ACT	014	004	Gradsko stanovništvo se podelilo: jedni su stali uz Jevreje, a drugi uz apostole.
044	ACT	014	005	Međutim, neznabošci i Jevreji sa svojim vođama su se urotili protiv njih da ih zlostave i kamenuju.
044	ACT	014	006	Kad su Pavle i Varnava doznali za to, pobegli su u likaonske gradove Listru i Dervu, i u njihovu okolinu,
044	ACT	014	007	gde su nastavili da propovedaju Radosnu vest.
044	ACT	014	008	U Listri su naišli na nekog čoveka koji nije mogao da hoda. On nikada nije hodao, zato što je od rođenja bio hrom.
044	ACT	014	009	Ovaj je slušao dok je Pavle propovedao. Pavle ga je pažljivo pogledao, i pošto je video da ima veru da bude isceljen,
044	ACT	014	010	rekao mu je snažnim glasom: „Uspravi se na svoje noge!“Čovek je smesta skočio i počeo da hoda.
044	ACT	014	011	Kada je mnoštvo videlo šta je Pavle učinio, povikali su na likaonskom jeziku: „Bogovi u ljudskom obličju su sišli k nama!“
044	ACT	014	012	Varnavu su nazivali Zevsom, a Pavla Hermesom zbog toga što je vodio glavnu reč.
044	ACT	014	013	Tada je sveštenik Zevsov, čiji se hram nalazio u predgrađu, doterao junce i doneo vence pred vrata; hteo je da im zajedno sa narodom prinese žrtvu.
044	ACT	014	014	Kada su to apostoli Pavle i Varnava dočuli, razderali su svoju odeću, pa su uleteli među narod vičući:
044	ACT	014	015	„Ljudi, šta to radite?! Mi smo obični ljudi kao i vi! Mi vam objavljujemo Radosnu vest, da se od ovih bezvrednih stvari okrenete živome Bogu, koji je stvorio nebo i zemlju, more i sve što je u njima.
044	ACT	014	016	[Bog] je u proteklim vremenima pustio narode da slede svoje puteve.
044	ACT	014	017	Ipak, nije propustio da pruži dokaz o sebi: iskazuje dobročinstva, daje vam kišu sa neba i rodne godine, siti vas hranom i puni vam srca veseljem.“
044	ACT	014	018	Govoreći ovo jedva su odvratili narod da im ne prinese žrtvu.
044	ACT	014	019	Tada su došli neki Jevreji iz Antiohije i Ikoniuma i nagovorili narod, te su kamenovali Pavla. Onda su ga odvukli izvan grada misleći da je mrtav.
044	ACT	014	020	Ali kada su se učenici okupili oko njega, on je ustao i vratio se u grad. Sutradan je sa Varnavom otputovao za Dervu.
044	ACT	014	021	Pošto su navestili Radosnu vest u tom gradu i zadobili mnogo učenika, vratili su se u Listru, Ikonium i Antiohiju.
044	ACT	014	022	Tamo su utvrđivali učenike i hrabrili ih da budu postojani u veri. Govorili su: „U Carstvo Božije moramo ući kroz mnoge nevolje.“
044	ACT	014	023	U svakoj crkvi su im postavili starešine, pa ih uz post i molitvu prepustili Gospodu u koga su poverovali.
044	ACT	014	024	Zatim su prošli kroz Pisidiju i došli u Pamfiliju.
044	ACT	014	025	U Pergi su objavili reč, pa su se spustili u Ataliju.
044	ACT	014	026	Odatle su otplovili za [sirijsku] Antiohiju, odakle su bili preporučeni Božijoj milosti za službu koju su obavili.
044	ACT	014	027	Kada su stigli, okupili su crkvu i izvestili ih o onome što je Bog učinio preko njih, i kako je neznabošcima otvorio vrata vere.
044	ACT	014	028	Tamo su proveli duže vreme sa učenicima.
044	ACT	015	001	Ali u Antiohiju dođu neki iz Judeje i počnu da uče braću: „Ako se ne obrežete po Mojsijevom običaju, ne možete se spasti.“
044	ACT	015	002	Pošto su Pavle i Varnava ušli u spor i veliku raspravu sa njima, određeno je da Pavle i Varnava sa još nekima od njih odu u Jerusalim i iznesu ovo sporno pitanje pred apostole i starešine.
044	ACT	015	003	Tako su, poslani od crkve, prolazili kroz Fenikiju i Samariju pričajući o obraćenju neznabožaca, što je pričinilo veliku radost svoj braći.
044	ACT	015	004	Kada su stigli u Jerusalim, primila ih je crkva, apostoli i starešine. Tada su im Pavle i Varnava ispričali o onome što je Bog učinio preko njih.
044	ACT	015	005	Tada su ustali neki od verujućih koji su pripadali farisejskoj stranci i rekli: „Neznabošce treba obrezati i narediti im da drže Mojsijev Zakon.“
044	ACT	015	006	Apostoli i starešine su se okupili da razmotre ovu stvar.
044	ACT	015	007	Posle duge rasprave, ustade Petar i obrati se prisutnima: „Braćo, vi znate da me je Bog odavno izabrao da bi neznabošci iz mojih usta čuli poruku Radosne vesti i poverovali.
044	ACT	015	008	Bog, koji poznaje ljudska srca, potvrdio je da ih prihvata time što im je dao Svetog Duha kao i nama.
044	ACT	015	009	On nije napravio razliku između njih i nas, jer je i njihova srca očistio posredstvom vere.
044	ACT	015	010	Zašto, dakle, izazivate Boga time što stavljate učenicima jaram na vrat koji nismo mogli da nosimo ni mi ni naši preci?
044	ACT	015	011	Mi verujemo da smo spaseni milošću našega Gospoda Isusa na isti način kao i oni.“
044	ACT	015	012	Na to su se svi okupljeni umirili, a Pavle i Varnava su im pripovedali o znacima i čudima koje je Bog preko njih učinio među neznabošcima.
044	ACT	015	013	Kada su završili, uze reč Jakov: „Braćo, saslušajte me.
044	ACT	015	014	Simon je rekao da se Bog od početka pobrinuo da između neznabožaca odvoji narod za sebe.
044	ACT	015	015	To je u skladu sa rečima proroka, kao što je napisano:
044	ACT	015	016	’Vratiću se nakon toga i podići pali šator Davidov, sagradiću što je u njemu srušeno i obnoviti ga,
044	ACT	015	017	da i ostali ljudi potraže Gospoda, i svi narodi koji nose moje ime – govori Gospod koji čini ovo
044	ACT	015	018	znanim od iskona.’
044	ACT	015	019	Zato smatram da ne treba uznemiravati neznabošce koji se obraćaju Bogu.
044	ACT	015	020	Umesto toga, neka im se napiše da se uzdržavaju od mesa koje je okaljano prinošenjem na žrtvu idolima, da se klone bluda, da ne jedu meso udavljenih životinja, niti krv [životinjsku].
044	ACT	015	021	Jer, u svim gradovima od davnina postoje propovednici Mojsijevog [Zakona], koji ga svake subote čitaju po sinagogama.“
044	ACT	015	022	Tada su apostoli i starešine sa svom crkvom odlučili da izaberu između sebe ljude i da ih sa Pavlom i Varnavom pošalju u Antiohiju: Judu zvanog „Varsava“i Silu, vodeće ljude među braćom.
044	ACT	015	023	Po njima su poslali ovo pismo: [Mi], apostoli i starešine, vaša braća, pozdravljamo svu braću, nekadašnje neznabošce, u Antiohiji, Siriji i Kilikiji.
044	ACT	015	024	Pošto smo čuli da su vas neki od nas, kojima mi nismo dali nikakav nalog, zbunili i uznemirili svojim tvrdnjama,
044	ACT	015	025	jednoglasno smo odlučili da vam pošaljemo odabrane ljude zajedno sa našim voljenim Varnavom i Pavlom.
044	ACT	015	026	To su ljudi koji su izložili opasnosti svoje živote radi našeg Gospoda Isusa Hrista.
044	ACT	015	027	Stoga vam šaljemo Judu i Silu da vam usmeno saopšte ovo isto.
044	ACT	015	028	Odlučili smo, naime, zajedno sa Svetim Duhom, da vas ne opterećujemo ničim drugim, osim ovih neophodnih stvari:
044	ACT	015	029	da se uzdržavate od mesa žrtvovanog idolima, od krvi, od [mesa] udavljene životinje, i od bluda. Dobro ćete činiti ako se čuvate toga. Budite pozdravljeni!
044	ACT	015	030	Pošto su bili otpraćeni, otišli su u Antiohiju gde su okupili zajednicu i predali joj ovo pismo.
044	ACT	015	031	Kada su pročitali pismo, radovali su se zbog ohrabrenja.
044	ACT	015	032	A Juda i Sila, koji su i sami bili proroci, mnogim su rečima hrabrili i utvrđivali braću.
044	ACT	015	033	Pošto su tamo proveli neko vreme, braća su ih u miru ispratila k onima koji su ih poslali.
044	ACT	015	035	Pavle i Varnava su ostali u Antiohiji gde su, zajedno sa mnogim drugima, poučavali i propovedali reč Gospodnju.
044	ACT	015	036	Posle nekog vremena Pavle reče Varnavi: „Hajde da se vratimo i posetimo braću po svim gradovima u kojima smo objavili reč Gospodnju, da vidimo kako su.“
044	ACT	015	037	Varnava je hteo da sa sobom povedu i Jovana zvanog Marko,
044	ACT	015	038	ali je Pavle mislio da nije dobro da sa sobom vode čoveka koji ih je bio napustio u Pamfiliji i nije pošao sa njima na delo.
044	ACT	015	039	Pošto je došlo do oštrog neslaganja među njima, Varnava uzme Marka i otplovi za Kipar.
044	ACT	015	040	Pavle je izabrao Silu, pa je otišao pošto su ga braća poverila Gospodnjoj milosti.
044	ACT	015	041	Prolazio je kroz Siriju i Kilikiju utvrđujući crkve.
044	ACT	016	001	Zatim je došao u Dervu i Listru. Tamo je živeo neki učenik koji se zvao Timotej, sin verujuće Jevrejke i oca Grka.
044	ACT	016	002	Braća u Listri i Ikoniumu su imala dobro mišljenje o njemu.
044	ACT	016	003	Pavle je hteo da ga povede sa sobom na put, pa ga je zato obrezao zbog Jevreja koji su živeli u tim mestima; svi su, naime, znali da mu je otac bio Grk.
044	ACT	016	004	Prolazeći kroz gradove, saopštavali su verujućima odredbe koje su ustanovili apostoli i starešine u Jerusalimu.
044	ACT	016	005	Tako su crkve jačale u veri i rasle brojčano iz dana u dan.
044	ACT	016	006	A oni prođoše kroz Frigiju i Galatiju, jer ih je Sveti Duh bio upozorio da ne propovedaju reč u provinciji [Maloj] Aziji.
044	ACT	016	007	Kad su stigli na granicu Mizije, pokušali su da uđu u Vitiniju, ali im to Duh Isusov nije dopustio.
044	ACT	016	008	Tako su prošli pored Mizije i došli u Troadu.
044	ACT	016	009	Tokom noći je Pavle imao viđenje: neki Makedonac je stajao i molio ga: „Dođi u Makedoniju i pomozi nam!“
044	ACT	016	010	Nakon što je Pavle imao ovo viđenje, gledali smo da odmah otputujemo za Makedoniju, zaključujući da nas je Bog pozvao da im objavimo Radosnu vest.
044	ACT	016	011	Iz Troade smo otplovili pravo u Samotrak, sledećeg dana u Neapolj,
044	ACT	016	012	a odande u Filipe, [rimsku] koloniju i glavni grad tog dela Makedonije. U tom gradu smo proveli nekoliko dana.
044	ACT	016	013	U subotu smo izašli izvan gradskih kapija kraj reke pretpostavljajući da se tamo nalazi bogomolja. Seli smo i počeli da govorimo okupljenim ženama.
044	ACT	016	014	To je slušala i neka pobožna žena koja se zvala Lidija, prodavačica purpurne tkanine iz grada Tijatire. Njoj je Gospod otvorio srce da pomno sluša ono što je Pavle govorio.
044	ACT	016	015	A kada je bila krštena zajedno sa svojim ukućanima, molila nas je: „Ako smatrate da zaista verujem u Gospoda, dođite u moju kuću i ostanite!“Tako nas je ubedila.
044	ACT	016	016	Dok smo jednom išli u bogomolju, sreli smo jednu robinju opsednutu pogađačkim duhom. Ona je proricanjem donosila veliku dobit svojim gospodarima.
044	ACT	016	017	Išla je za Pavlom i za nama vičući: „Ovi ljudi su sluge Boga Svevišnjega! Oni vam objavljuju put spasenja!“
044	ACT	016	018	Ovo je činila danima. Kad je to Pavlu dojadilo, okrenuo se i rekao duhu: „Naređujem ti u ime Isusa Hrista da izađeš iz nje!“Duh je istog časa izašao iz nje.
044	ACT	016	019	Kada su njeni gospodari videli da im je propala nada za zaradu, uhvatili su Pavla i Silu i odvukli ih na gradski trg pred vlasti.
044	ACT	016	020	Pošto su ih izveli pred zapovednike, rekoše: „Ovi ljudi, Jevreji, bune naš grad,
044	ACT	016	021	i propovedaju običaje, koje mi kao Rimljani ne smemo da prihvatimo niti da vršimo.“
044	ACT	016	022	Na to gomila navali na njih, a zapovednici strgoše odeću sa njih i narediše da se išibaju.
044	ACT	016	023	Pošto su ih išibali, bacili su ih u tamnicu i zapovedili tamničaru da ih pomno čuva.
044	ACT	016	024	Primivši takvo naređenje, on ih je bacio u najzabačeniju ćeliju u tamnici, a na noge im stavio okove.
044	ACT	016	025	Oko ponoći Pavle i Sila su se molili i pevali himne Bogu, a zatvorenici su ih slušali.
044	ACT	016	026	Iznenada je nastao jak zemljotres, tako da su se potresli temelji zatvora. Sva su se vrata otvorila, a okovi spali sa svih zatvorenika.
044	ACT	016	027	Tamničar se trgne iz sna, pa kada vide da su tamnička vrata otvorena, potegne mač da se ubije misleći da su zatvorenici pobegli.
044	ACT	016	028	Međutim, Pavle glasno uzviknu: „Ne čini sebi nikakva zla, jer smo svi ovde!“
044	ACT	016	029	Tada je tamničar potražio svetlo, utrčao i drhteći se bacio pred Pavla i Silu.
044	ACT	016	030	Zatim ih je izveo iz ćelije i upitao ih: „Recite mi, gospodo, šta treba da uradim da bih se spasao?“
044	ACT	016	031	„Veruj u Gospoda Isusa Hrista, pa ćeš biti spasen i ti i tvoji ukućani“– odgovorili su mu.
044	ACT	016	032	Zatim su njemu i svim njegovim ukućanima navestili reč Gospodnju.
044	ACT	016	033	Još istog noćnog časa ih je odveo i oprao im rane. Odmah zatim je bio kršten on i svi njegovi.
044	ACT	016	034	Onda ih je pozvao u svoju kuću i poslužio ih hranom radujući se sa celim svojim domom što je poverovao u Boga.
044	ACT	016	035	Kada je svanulo, zapovednici su poslali sudske službenike tamničaru i poručili mu: „Oslobodi one ljude.“
044	ACT	016	036	Tamničar je onda rekao Pavlu: „Zapovednici su poručili da vas oslobodim. Zato sad izađite i pođite u miru.“
044	ACT	016	037	Pavle im je odgovorio: „Bez sudskog postupka su nas javno išibali i bacili u tamnicu iako smo rimski građani. Zar sada hoće da nas potajno izbace? Ne dolazi u obzir! Neka lično dođu, pa neka nas izvedu.“
044	ACT	016	038	Kada su sudski službenici preneli ove reči zapovednicima, ovi su se uplašili čuvši da su [Pavle i Sila] rimski građani.
044	ACT	016	039	Došli su k njima i izvinili im se, pa su ih izveli iz ćelije i zamolili ih da napuste grad.
044	ACT	016	040	Kad su izašli iz tamnice, otišli su do Lidijine kuće gde su videli i ohrabrili braću. Zatim su otišli odande.
044	ACT	017	001	Prošavši kroz Amfipolj i Apoloniju, došli su u Solun, gde je bila judejska sinagoga.
044	ACT	017	002	Pavle je po svom običaju ušao u sinagogu i tokom tri subote raspravljao s njima na osnovu Pisama.
044	ACT	017	003	Objašnjavao je i dokazivao: „Trebalo je da Hristos postrada i vaskrsne iz mrtvih. Isus koga vam ja propovedam je zaista Hristos.“
044	ACT	017	004	Neki od Jevreja su bili uvereni u to, pa su se pridružili Pavlu i Sili, kao i veliki broj bogobojaznih Grka i mnogo uglednih žena.
044	ACT	017	005	Ali drugi Jevreji, puni zavisti, pokupe neke ulične probisvete, okupe gomilu i naprave gužvu u gradu. Došli su pred Jasonovu kuću tražeći da se Pavle i Sila izvedu pred narod.
044	ACT	017	006	Kako ih nisu našli tamo, zgrabili su Jasona i još neke od braće i odvukli ih pred gradske starešine vičući: „Ovi ljudi, koji su po celom svetu izazivali nerede, sada su došli i kod nas!
044	ACT	017	007	Jason ih je primio u svoju kuću. Oni rade sve što je protiv carskih odredaba govoreći da postoji neki drugi car koji se zove Isus.“
044	ACT	017	008	Tako su uzbunili građane i gradske starešine koji su to čuli.
044	ACT	017	009	Ali, kada su dobili jemstvo od Jasona, oslobodili su ih.
044	ACT	017	010	Braća su iste noći brže-bolje poslala Pavla i Silu u Veriju. Kada su stigli tamo, otišli su u judejsku sinagogu.
044	ACT	017	011	Ovdašnji [Jevreji] su bili plemenitiji od onih u Solunu, pa su prihvatili poruku sa svom predanošću, svakodnevno istražujući Pisma da vide da li je to zaista tako.
044	ACT	017	012	Mnogo [Jevreja] je poverovalo, i ne mali broj uglednih Grkinja i Grka.
044	ACT	017	013	Kada su Jevreji iz Soluna saznali da je Pavle u Veriji objavio Božiju reč, došli su tamo, te uznemirili i uzbunili narod.
044	ACT	017	014	Tada su braća poslala Pavla da ide u primorje, dok su Sila i Timotej ostali tamo.
044	ACT	017	015	Pavlovi pratioci su odveli Pavla u Atinu, a zatim su se vratili primivši od njega nalog za Silu i Timoteja da mu se što pre pridruže.
044	ACT	017	016	Dok ih je Pavle čekao u Atini, bio je silno uznemiren posmatrajući grad koji je bio pun idola.
044	ACT	017	017	Stoga je otišao u sinagogu i raspravljao sa Jevrejima i pobožnim neznabošcima, i svaki dan propovedao na glavnom trgu svima koji bi se tamo zadesili.
044	ACT	017	018	Takođe su i neki epikurejski i stoički filozofi raspravljali sa Pavlom. Neki od njih su rekli: „Šta ovaj brbljivac hoće da kaže?“„Čini se da navešćuje strane bogove“– govorili su drugi. Jer je Pavle propovedao Radosnu vest o Isusu i vaskrsenju.
044	ACT	017	019	Poveli su ga sa sobom i doveli na Areopag, govoreći: „Možemo li da znamo kakvo to novo učenje naučavaš?
044	ACT	017	020	Naime, puniš nam uši nekim neobičnim tvrdnjama, pa bismo želeli da znamo šta je to.“
044	ACT	017	021	(A svi Atinjani i stranci koji tu borave, ne provode vreme ni na šta drugo osim da saopšte i čuju neku novu vest.)
044	ACT	017	022	Tada je Pavle stao nasred Areopaga i rekao: „Atinjani, primećujem da ste, po svemu sudeći, veoma pobožni.
044	ACT	017	023	Prolazeći, naime, i posmatrajući vaše svetinje, otkrio sam jedan žrtvenik na kome je bilo napisano:’Nepoznatom Bogu’. Onoga kojega i ne znajući poštujete, toga vam ja navešćujem.
044	ACT	017	024	Taj Bog je stvorio svet i sve što je na njemu. On koji je Gospodar neba i zemlje, ne prebiva u hramovima koji su napravljeni ljudskom rukom,
044	ACT	017	025	niti ima potrebu da ga poslužuju ljudske ruke, jer on je taj koji svima daje život i dah – i sve drugo.
044	ACT	017	026	[Bog] je od jednog [čoveka] stvorio sve narode da nasele celu zemlju, i utvrdio određena vremena i granice njihovog nastanjivanja,
044	ACT	017	027	da traže Boga ne bi li ga kako napipali i našli, iako nije daleko ni od koga od nas.
044	ACT	017	028	U njemu živimo, krećemo se i bitišemo, kao što su i neki od vaših pesnika rekli:’I mi smo njegovo potomstvo.’
044	ACT	017	029	Budući da smo Božije potomstvo, ne smemo da mislimo da je Bog sličan liku od zlata, srebra ili kamena – delu ljudske umetnosti i mašte.
044	ACT	017	030	Bog je prešao preko vremena neznanja, ali sada nalaže ljudima da se svi i svuda pokaju,
044	ACT	017	031	jer je odredio dan kada će pravedno suditi svetu preko čoveka kojega je on odredio. To je potvrdio pred svim ljudima kada ga je vaskrsao iz mrtvih.“
044	ACT	017	032	Kad su čuli za vaskrsenje iz mrtvih, jedni su se rugali, dok su drugi govorili: „Čućemo te drugi put o tome.“
044	ACT	017	033	Pavle se zatim udaljio od njih.
044	ACT	017	034	Ipak, nekoliko ljudi je pristalo uz njega i poverovalo. Među njima su bili Dionisije Areopagit, žena po imenu Damara i drugi sa njima.
044	ACT	018	001	Nakon toga je Pavle napustio Atinu i otišao u Korint.
044	ACT	018	002	Tamo je sreo jednog Jevrejina, rodom iz Ponta, po imenu Akila. Ovaj je nedavno bio došao iz Italije sa svojom ženom Priskilom, jer je Klaudije naredio da svi Jevreji napuste Rim. Pavle je došao k njima,
044	ACT	018	003	a pošto su se bavili istim zanatom – izrađivali su šatore – ostao je kod njih i radio s njima.
044	ACT	018	004	Svake subote je raspravljao u sinagogi, uveravajući Jevreje i Grke.
044	ACT	018	005	Kada su Sila i Timotej došli iz Makedonije, Pavle se u potpunosti posvetio propovedanju, svedočeći Jevrejima da Isus jeste Hristos.
044	ACT	018	006	Međutim, kada su Jevreji počeli da mu se suprotstavljaju i da mu se obraćaju ružnim rečima, Pavle je otresao [prašinu sa] svoje odeće i rekao: „Vaša krivica neka se sruči na vaše glave – ja nisam više odgovoran za to. Od sada idem k neznabošcima.“
044	ACT	018	007	Otišavši odatle, Pavle se preselio u kuću jednog pobožnog čoveka, Titija Justa, čija kuća je bila odmah do sinagoge.
044	ACT	018	008	A starešina sinagoge, Krisp, uzverovao je u Gospoda zajedno sa celom svojom porodicom. Takođe su i mnogi Korinćani koji su ga čuli poverovali i krstili se.
044	ACT	018	009	Jedne noći je Gospod rekao Pavlu u viđenju: „Ne boj se! Nastavi da propovedaš, nemoj da zamukneš!
044	ACT	018	010	Ja sam s tobom, te se niko neće usuditi da ti naudi, jer imam mnogo svog naroda u ovom gradu.“
044	ACT	018	011	Pavle je tako ostao u Korintu godinu i po dana poučavajući ih reči Božijoj.
044	ACT	018	012	Kada je Galion postao namesnik Ahaje, Jevreji se udruže protiv Pavla i izvedu ga pred sud.
044	ACT	018	013	Optuživali su ga: „Ovaj čovek navodi ljude da služe Bogu na nezakonit način.“
044	ACT	018	014	Kad je Pavle zaustio da odgovori, Galion se obratio Jevrejima: „Da je u pitanju neki prestup ili zlodelo, imao bih razloga, o, Jevreji, da vas saslušam.
044	ACT	018	015	No, budući da se radi o sporu oko reči i imena i vašeg zakona, raspravite to sami! Ja neću da budem sudija u tim stvarima.“
044	ACT	018	016	Tako ih je isterao iz sudnice.
044	ACT	018	017	Oni onda uhvatiše Sostena, starešinu sinagoge, i počeše da ga tuku usred sudnice. Galion se na to nije obazirao.
044	ACT	018	018	Pavle je još dugo ostao u Korintu, a zatim se pozdravio sa braćom i otplovio u Siriju zajedno sa Priskilom i Akilom. U Kenhreji je obrijao glavu, jer je imao zavet.
044	ACT	018	019	Kada su stigli u Efes, Pavle je ostavio Priskilu i Akilu, a sam otišao u sinagogu gde je raspravljao sa Jevrejima.
044	ACT	018	020	Kada su ga zamolili da ostane duže vreme, nije pristao.
044	ACT	018	021	Ipak, kada se opraštao od njih, rekao im je: „Vratiću se, ako bude volja Božija.“Zatim je otplovio iz Efesa.
044	ACT	018	022	Kada su doplovili u Kesariju, [Pavle] je otišao gore [do Jerusalima] i pozdravio se sa crkvom, a zatim se spustio do Antiohije.
044	ACT	018	023	Tu je proveo izvesno vreme, pa je otišao. Onda je išao od mesta do mesta kroz krajeve Galatije i Frigije i utvrđivao sve učenike.
044	ACT	018	024	Tada je u Efes stigao neki Jevrejin po imenu Apolos, rodom iz Aleksandrije. Bio je rečit i dobar poznavalac Pisama.
044	ACT	018	025	Bio je upućen u Put Gospodnji, pa je sa velikim žarom ispravno propovedao i poučavao o Isusu, iako je znao samo za Jovanovo krštenje.
044	ACT	018	026	Hrabro je počeo da govori u sinagogi. Kada su ga Priskila i Akila čuli, poveli su ga sa sobom i još tačnije mu izložili Put Božiji.
044	ACT	018	027	Pošto je naumio da ide u Ahaju, braća su mu napisala preporuku za tamošnje učenike da mu ukažu gostoprimstvo. Kada je stigao tamo, bio je od velike pomoći onima koji su uzverovali po milosti,
044	ACT	018	028	jer je nadmoćno i javno pobijao Jevreje, dokazujući Pismima da Isus jeste Hristos.
044	ACT	019	001	Dok je Apolos bio u Korintu, Pavle je prošao kroz gornja područja i došao u Efes. Tamo je našao neke učenike
044	ACT	019	002	i upitao ih: „Da li ste primili Svetog Duha kada ste poverovali?“Oni su mu odgovorili: „Nismo ni čuli da Sveti Duh postoji.“
044	ACT	019	003	„Onda, kakvim ste krštenjem kršteni?“– upitao ih je [Pavle]. „Jovanovim krštenjem“– odgovoriše mu.
044	ACT	019	004	[Na to im] Pavle reče: „Jovan je krstio krštenjem pokajanja, govoreći narodu da veruje u onoga koji će posle njega doći, to jest u Isusa.“
044	ACT	019	005	Kada su to čuli, krstili su se u ime Gospoda Isusa.
044	ACT	019	006	A kada je Pavle položio svoje ruke na njih, Sveti Duh je sišao na njih, te su počeli da govore [drugim] jezicima i da prorokuju.
044	ACT	019	007	Bilo ih je ukupno dvanaest ljudi.
044	ACT	019	008	Pavle je tokom tri naredna meseca odlazio u sinagogu i odvažno propovedao. Raspravljao je sa njima i ubeđivao ih o Carstvu Božijem.
044	ACT	019	009	Ali, kako su neki, koji su bili okoreli i neposlušni, pred svima ružili ovaj Put, Pavle je odstupio od njih. Onda je odvojio učenike, pa je svakodnevno vodio rasprave u školi nekog Tirana.
044	ACT	019	010	Ovo je potrajalo dve godine, tako da su svi žitelji [Male] Azije, i Jevreji i Grci, čuli reč Gospodnju.
044	ACT	019	011	Gospod je činio izvanredna čuda preko Pavla,
044	ACT	019	012	tako da su čak i maramice i delove njegove odeće stavljali na bolesnike, te bi ih bolest napuštala, a zli duhovi izlazili iz njih.
044	ACT	019	013	A i neki Jevreji, koji su tumarali naokolo i isterivali zle duhove, pokušali su da prizovu ime Gospoda Isusa nad onima koji su bili opsednuti zlim dusima. Govorili su: „U ime Isusa koga Pavle navešćuje, zapovedam vam [da izađete]!“
044	ACT	019	014	To su činili sedam sinova nekog Skeve, jevrejskog vodećeg sveštenika.
044	ACT	019	015	Zli duh im je odgovorio: „Znam Isusa, a i Pavla poznajem, ali ko ste vi?“
044	ACT	019	016	Čovek koji je bio opsednut zlim duhom skoči na njih i nadvlada ih, pa su goli i izranjavani pobegli iz te kuće.
044	ACT	019	017	Sve stanovnike Efesa, i Jevreje i Grke, obuzeo je strah kada su saznali za ovo, te se veličalo ime Gospoda Isusa.
044	ACT	019	018	Mnogi koji su uzverovali dolazili su da ispovede i obznane svoja [zla] dela.
044	ACT	019	019	Veliki broj onih koji su se bavili vračarstvom, donosili su svoje vračarske knjige i spaljivali ih pred svima. Kada su proračunali njihovu vrednost, utvrdili su da vrede pedeset hiljada srebrnjaka.
044	ACT	019	020	Tako je, snagom Gospodnjom, reč njegova jačala i širila se.
044	ACT	019	021	Nakon ovih događanja, Pavle je odlučio da prođe Makedonijom i Ahajom i da ode u Jerusalim. „Posle toga – rekao je Pavle – moram da vidim i Rim.“
044	ACT	019	022	Onda je poslao u Makedoniju svoja dva pomoćnika, Timoteja i Erasta, a on je još neko vreme proveo u [Maloj] Aziji.
044	ACT	019	023	Nekako u to vreme, u Efesu je izbila velika pobuna protiv Puta [Gospodnjeg].
044	ACT	019	024	Naime, neki kovač po imenu Dimitrije, izrađivao je srebrne hramiće boginje Artemide i time obezbeđivao veliku zaradu zanatlijama.
044	ACT	019	025	Sazva on njih, kao i sve one koji su se bavili istim zanatom, pa im reče: „Ljudi, vi znate da naše blagostanje dolazi od ovog posla,
044	ACT	019	026	a vidite i čujete kako je onaj Pavle ubedio i zaveo mnogi narod, ne samo u Efesu nego i u celoj [Maloj] Aziji, govoreći da bogovi napravljeni ljudskom rukom nisu bogovi.
044	ACT	019	027	Ali, nije samo ugled našeg zanata doveden u pitanje, već i to da se hram velike boginje Artemide neće smatrati ni za šta. Time bi se nanela šteta veličanstvu boginje, koju poštuje cela [Mala] Azija i sav svet.“
044	ACT	019	028	Kada su to čuli, obuzeo ih je gnev, pa su počeli da uzvikuju: „Velika je Artemida efeška!“
044	ACT	019	029	Sav grad se uskomešao. Narod složno nagrnu u pozorište vukući Pavlove saputnike, Makedonce Gaja i Aristarha.
044	ACT	019	030	Pavle je hteo da izađe pred narod, ali mu to učenici nisu dozvolili.
044	ACT	019	031	Takođe su mu i neki od provincijskih uglednika, koji su mu bili prijatelji, poručili da se ne pojavljuje u pozorištu.
044	ACT	019	032	Jedni su uzvikivali jedno, a drugi drugo, jer je okupljeni narod bio zbunjen, tako da većina nije znala zbog čega su se okupili.
044	ACT	019	033	Neki iz naroda su podsticali Aleksandra da istupi, jer su ga Jevreji gurali napred. On mahnu rukom želeći da se odbrani pred narodom.
044	ACT	019	034	Međutim, kada su ljudi doznali da je on Jevrejin, počeli su svi u jedan glas da uzvikuju: „Velika je Artemida efeška!“To je trajalo čitava dva sata.
044	ACT	019	035	Tada je gradski službenik umirio narod rečima: „Građani Efesa! Nije li svakom čoveku poznato da je grad Efes čuvar hrama velike Artemide i njenog kipa koji je pao sa neba?
044	ACT	019	036	Pošto su te stvari neosporne, trebalo bi da se umirite i da ništa ne činite brzopleto.
044	ACT	019	037	Ljudi koje ste doveli nisu pokrali hram, niti su vređali našu boginju.
044	ACT	019	038	Zato, ako Dimitrije i majstori s njim imaju kakvu tužbu protiv nekoga, sudovi su otvoreni, a i namesnici su tu, pa neka se tuže.
044	ACT	019	039	Ako neko traži nešto više, to će se rešiti u zakonitoj skupštini.
044	ACT	019	040	Preti nam, naime, opasnost da budemo optuženi za ovo što je bilo danas, jer nema nikakvog razloga kojim bismo mogli da opravdamo ovo komešanje.“
044	ACT	019	041	Posle ovih reči je raspustio skup.
044	ACT	020	001	Kada se buna stišala, Pavle je poslao po učenike i ohrabrio ih. Zatim se pozdravio sa njima i otputovao u Makedoniju.
044	ACT	020	002	Prolazeći tim krajevima, ohrabrivao je učenike mnogim rečima. Tako je stigao u Grčku,
044	ACT	020	003	gde je ostao tri meseca. Ali, baš kad je trebalo da otplovi u Siriju, doznao je da su Jevreji skovali zaveru protiv njega. Zato je odlučio da se vrati preko Makedonije.
044	ACT	020	004	Pridružili su mu se: Pirov sin Sopater iz Verije, Aristarh i Sekund iz Soluna, Gaj iz Derve, Timotej, te Tihik i Trofim iz [Male] Azije.
044	ACT	020	005	Oni su otišli pre nas i sačekali nas u Troadi.
044	ACT	020	006	Posle praznika Beskvasnih hlebova, otplovili smo iz Filipa i za pet dana stigli u Troadu, gde smo ostali nedelju dana.
044	ACT	020	007	U nedelju smo se okupili na pričest. Pavle je poučavao narod, ali kako je nameravao da otputuje sledećeg dana, nastavio je da propoveda sve do ponoći.
044	ACT	020	008	U gornjoj sobi, u kojoj smo se sabrali, bilo je mnogo svetiljki.
044	ACT	020	009	Kako se Pavlovo naučavanje odužilo, jedan mladić po imenu Evtih, koji je sedeo na prozoru, utonu u dubok san, te savladan snom, pade s trećeg sprata. Kada su ga podigli, bio je mrtav.
044	ACT	020	010	Pavle je sišao, nadneo se nad njim, zagrlio ga i rekao: „Ne uznemiravajte se, još je živ!“
044	ACT	020	011	Zatim se vratio gore, razlomio hleb i jeo, pa im je još dugo govorio – sve do zore. Nakon toga je otišao.
044	ACT	020	012	A mladića su doveli kući živog, te su se veoma utešili.
044	ACT	020	013	Mi smo se, pak, ranije ukrcali na brod i otplovili za As. Odande je trebalo da povedemo Pavla. On je, naime, tako odredio, nameravajući da sam putuje kopnom.
044	ACT	020	014	Kada se sastao sa nama u Asu, ukrcali smo ga u lađu i otišli u Mitilinu.
044	ACT	020	015	Sutradan smo otplovili odande i došli nadomak Hiosa. Prekosutra smo pristali u Samosu, a sledećeg dana smo stigli u Milit.
044	ACT	020	016	Pavle je odlučio da zaobiđe Efes da se ne bi zadržavao u [Maloj] Aziji; žurio se da, ako je moguće, na praznik Pedesetnice bude u Jerusalimu.
044	ACT	020	017	Iz Milita je poslao ljude u Efes i pozvao crkvene starešine.
044	ACT	020	018	Kada su došli k njemu, [Pavle] im je rekao: „Vi znate kako sam se sve vreme vladao među vama od prvog dana kada sam stupio u [Malu] Aziju.
044	ACT	020	019	Služio sam Gospodu sa svom poniznošću, uz suze i nevolje koje su me zadesile zbog judejskih zaseda.
044	ACT	020	020	Nisam propustio ništa korisno da vam navestim i da vas poučim, kako javno, tako i po kućama.
044	ACT	020	021	Uveravao sam i Jevreje i Grke da se moraju okrenuti Bogu u pokajanju i verovati u našeg Gospoda Isusa.
044	ACT	020	022	A sad, evo, po nalogu Duha, idem u Jerusalim i ne znam šta me čeka tamo.
044	ACT	020	023	Jedino što mi Duh Sveti potvrđuje u svakom gradu je da me čekaju okovi i nevolje.
044	ACT	020	024	Do svog života mi nimalo nije stalo, već samo do toga da istrčim trku i dovršim službu koju sam dobio od Gospoda Isusa – da objavim Radosnu vest o Božijoj milosti.
044	ACT	020	025	Sada znam da me niko od vas među kojima sam bio, dok sam putovao i propovedao o Carstvu Božijem, više neće videti.
044	ACT	020	026	Zato vam jamčim na današnji dan da nisam kriv ni za čiju propast,
044	ACT	020	027	jer nisam propustio da vam objavim sav naum Božiji.
044	ACT	020	028	Pazite na sebe i na stado nad kojim vas je Duh Sveti postavio kao nadglednike, da napasate crkvu Božiju, koju je on stekao svojom krvlju.
044	ACT	020	029	Znam, naime, da će posle mog odlaska doći među vas krvoločni vuci koji neće štedeti stada.
044	ACT	020	030	Čak će se i među vama samima pojaviti oni koji će izvrtati učenje kako bi odvukli učenike za sobom.
044	ACT	020	031	Zato budite na oprezu! Sećajte se da tri godine, dan i noć, nisam prestajao da sa suzama opominjem svakoga od vas.
044	ACT	020	032	A sada vas poveravam Bogu i njegovoj milostivoj reči koja vas može izgraditi i dati vam nasledstvo među svima koji su posvećeni.
044	ACT	020	033	Ničije srebro, zlato ili odeću nisam poželeo.
044	ACT	020	034	I sami znate da sam se sopstvenim rukama postarao za svoje lične potrebe, kao i za potrebe svojih saradnika.
044	ACT	020	035	U svemu sam vam dao primer: da se tako treba truditi i starati se za nemoćne, sećajući se reči Gospoda Isusa:’Blaženije je davati, nego primati.’“
044	ACT	020	036	Kad je izrekao ovo, kleknuo je, pa se pomolio sa svima njima.
044	ACT	020	037	Tada su svi glasno zaplakali, pali u zagrljaj Pavlu i izljubili ga.
044	ACT	020	038	Najviše ih je ožalostilo kad je rekao da ga više neće videti. Zatim su ga ispratili na lađu.
044	ACT	021	001	Pošto smo se rastali od njih, otplovili smo. Ploveći pravo došli smo na Kos, sledećeg dana na Rodos, a odande u Pataru.
044	ACT	021	002	Tu smo našli lađu koja je išla za Fenikiju, pa smo se ukrcali u nju i otplovili.
044	ACT	021	003	Kada nam je Kipar bio na vidiku, zaobišli smo ga s njegove leve strane. Odjedrili smo, zatim, za Siriju i prispeli u Tir, gde je naš brod trebalo da iskrca teret.
044	ACT	021	004	Našavši učenike, ostali smo tu nedelju dana. Oni su, [primivši objavu] od Duha [o onome što predstoji], govorili Pavlu da ne ide gore u Jerusalim.
044	ACT	021	005	Kad su istekli dani našeg boravka, otišli smo odande i otputovali. Ispratili su nas svi, zajedno sa ženama i decom, sve do izvan grada. Onda smo klekli na obali i pomolili se.
044	ACT	021	006	Pošto smo se pozdravili sa njima, ukrcali smo se na lađu, a oni su se vratili svojim [kućama].
044	ACT	021	007	Dovršavajući plovidbu, iz Tira smo stigli u Ptolemaidu, gde smo pozdravili braću i ostali sa njima jedan dan.
044	ACT	021	008	Sutradan smo otišli odatle i došli u Kesariju. Tamo smo došli u kuću evanđeliste Filipa – jednog od sedmorice đakona – i ostali kod njega.
044	ACT	021	009	On je imao četiri neudate ćerke, koje su imale dar prorokovanja.
044	ACT	021	010	Pošto smo se tu zadržali duže vreme, iz Judeje dođe neki prorok po imenu Agav.
044	ACT	021	011	Došavši k nama, uzeo je Pavlov kaiš, svezao njime svoje ruke i noge i rekao: „Ovo govori Sveti Duh:’Ovako će Jevreji u Jerusalimu svezati čoveka kome pripada ovaj kaiš i predati ga u ruke neznabošcima.’“
044	ACT	021	012	Kada smo to čuli, molili smo ga i mi i meštani da ne ide u Jerusalim.
044	ACT	021	013	Pavle nam je tada odgovorio: „Zašto plačete i lomite mi srce? Ja sam spreman ne samo da me u Jerusalimu svežu, već i da umrem za ime Gospoda Isusa.“
044	ACT	021	014	Ali kako se nije dao nagovoriti, smirili smo se i rekli: „Neka bude Gospodnja volja!“
044	ACT	021	015	Nakon toga smo se spremili za put i otišli gore u Jerusalim.
044	ACT	021	016	Sa nama su pošli i neki učenici iz Kesarije i doveli nas u kuću Mnasona s Kipra, jednog od prvih učenika, da budemo njegovi gosti.
044	ACT	021	017	Kad smo došli u Jerusalim, braća su nas radosno primila.
044	ACT	021	018	Sledećeg dana, Pavle je sa nama otišao k Jakovu, gde su došle i sve starešine.
044	ACT	021	019	Pošto ih je pozdravio, Pavle im je potanko ispričao šta je Bog njegovom službom učinio među neznabošcima.
044	ACT	021	020	Kada su to čuli, počeli su da slave Boga, pa su mu rekli: „Pogledaj, brate, koliko je hiljada Jevreja poverovalo i svi revno slede Zakon.
044	ACT	021	021	Međutim, obavešteni su da poučavaš sve Jevreje koji žive među neznabošcima da odbace Mojsijev Zakon, da ne obrezuju svoju decu i da se ne drže naših običaja.
044	ACT	021	022	Šta sada da radimo? Svakako će čuti da si došao.
044	ACT	021	023	Zato poslušaj ono što ćemo ti reći: imamo ovde četiri čoveka koja su se zavetovala.
044	ACT	021	024	Povedi ih i podvrgni se sa njima obredu očišćenja, pa im plati da obriju glave. Tako će svi znati da ništa od onog što su čuli o tebi nije istina, nego da se i sam držiš Zakona i živiš po njemu.
044	ACT	021	025	Što se tiče neznabožaca koji su poverovali, mi smo ih pismeno izvestili o onome što smo odlučili, a to je: da se klone mesa žrtvovanog idolima, krvi, mesa udavljenih životinja i bluda.“
044	ACT	021	026	Pavle je poveo sa sobom onu četvoricu, pa se sutradan zajedno sa njima podvrgao obredu očišćenja. Zatim je otišao u hram i objavio da će se dani njihovog očišćenja okončati kada se za svakoga od njih prinese žrtva.
044	ACT	021	027	Upravo kad se navršavalo tih sedam dana, neki Jevreji iz [Male] Azije opaziše Pavla u hramu, pa uzbuniše sav narod i uhvatiše ga,
044	ACT	021	028	vičući: „Izrailjci, pomagajte! Ovaj čovek posvuda uči sve ljude protiv našeg naroda, Zakona i ovog mesta. Čak je i neke Grke uveo u hram, i time obeščastio ovo sveto mesto.“
044	ACT	021	029	([Jevreji] su, naime, pre toga videli Trofima iz Efesa sa Pavlom, pa su pretpostavili da ga je Pavle uveo u hram.)
044	ACT	021	030	U celom gradu je nastala gužva, a narod se strčao sa svih strana. Uhvatili su Pavla i odvukli ga iz hrama. Vrata su se odmah zatvorila.
044	ACT	021	031	Dok su oni nastojali da ga ubiju, dođe glas do zapovednika [rimske] čete da je sav Jerusalim uskomešan.
044	ACT	021	032	On je odmah poveo vojnike i kapetane i dotrčao do njih. Kad su [Jevreji] ugledali zapovednika i vojnike, prestali su da tuku Pavla.
044	ACT	021	033	Zapovednik je pristupio Pavlu, uhvatio ga i naredio da ga svežu dvostrukim lancima. Onda je upitao ko je on i šta je uradio.
044	ACT	021	034	Iz gomile su jedni uzvikivali jedno, a drugi drugo. Pošto zapovednik zbog silne buke nije mogao ništa da sazna, naredio je da Pavla odvedu u kasarnu.
044	ACT	021	035	Kad je Pavle stupio na stepenice, narod je toliko navaljivao, da su vojnici morali da ga nose.
044	ACT	021	036	Naime, gomila ih je pratila i uzvikivala: „Pogubi ga!“
044	ACT	021	037	Kada je trebalo da odvedu Pavla u kasarnu, on se obratio zapovedniku: „Mogu li da ti nešto kažem?“Zapovednik ga je upitao: „Zar ti znaš grčki?
044	ACT	021	038	Da nisi ti onaj Egipćanin što je nedavno podigao bunu i poveo sa sobom u pustinju četiri hiljade ljudi naoružanih noževima?“
044	ACT	021	039	Pavle mu odgovori: „Ja sam Jevrejin iz Tarsa kilikijskog, građanin znamenitog grada. Dozvoli mi, molim te, da se obratim narodu.“
044	ACT	021	040	Kada mu je [zapovednik] dao dopuštenje, Pavle je stao na stepenice i mahnuo rukom narodu. Pošto je nastala velika tišina, Pavle im se obratio na jevrejskom jeziku:
044	ACT	022	001	„Braćo i oci, poslušajte sada reči moje odbrane koju upućujem vama.“
044	ACT	022	002	Kada su oni čuli da im se obraća na jevrejskom jeziku, još pažljivije su ga slušali.
044	ACT	022	003	„Ja sam Jevrejin – nastavio je Pavle. Rođen sam u Tarsu kilikijskom, ali sam odgojen u ovom gradu, gde sam pod Gamalilovim nadzorom bio strogo podučen Zakonu naših otaca. Bio sam revan za Boga, baš kao i vi danas
044	ACT	022	004	Do smrti sam proganjao sledbenike ovog Puta; vezivao sam i muškarce i žene i predavao ih u tamnicu.
044	ACT	022	005	To može da mi potvrdi Prvosveštenik i celo Veće starešina. Od njih sam, naime, primio pisma za njihovu sabraću u Damasku, gde sam otišao da sprovedem u Jerusalim tamošnje svezane, da budu kažnjeni.
044	ACT	022	006	Dok sam se putujući približavao Damasku, oko podne me je odjednom zabljesnulo jako svetlo s neba.
044	ACT	022	007	Pao sam na zemlju i čuo glas kako mi govori:’Savle! Savle! Zašto me progoniš?’
044	ACT	022	008	Upitao sam:’Ko si ti, Gospode?’ On mi je odgovorio:’Ja sam Isus iz Nazareta koga ti progoniš.’
044	ACT	022	009	Moji pratioci su videli svetlo, ali nisu razumeli glas onoga koji mi je govorio.
044	ACT	022	010	’Šta da radim, Gospode?’ – upitao sam. Gospod mi je odgovorio:’Ustani i idi u Damask. Tamo će ti biti rečeno sve što ti je određeno da činiš.’
044	ACT	022	011	Pošto sam bio obnevideo od bljeska onog svetla, moji pratioci su me poveli za ruku, pa sam tako došao u Damask.
044	ACT	022	012	A izvesni Ananija, pobožan čovek koji je živeo po Zakonu, o kome su pohvalno govorili svi tamošnji Jevreji,
044	ACT	022	013	dođe k meni, priđe mi i reče:’Brate Savle, progledaj!’ Istog časa sam progledao, te sam ga video.
044	ACT	022	014	[Ananija] je nastavio:’Bog naših otaca te je izabrao da saznaš njegovu volju, da vidiš Pravednika i da čuješ glas iz njegovih usta.
044	ACT	022	015	Jer ti ćeš biti njegov svedok pred svim ljudima, pa ćeš govoriti što si video i čuo.
044	ACT	022	016	Šta sad još čekaš! Ustani, krsti se, te se očisti od svojih greha prizivajući njegovo ime!’
044	ACT	022	017	Nakon što sam se vratio u Jerusalim, dok sam se jednom molio u hramu, pao sam u zanos
044	ACT	022	018	i video Gospoda. On mi je rekao:’Požuri i idi brzo iz Jerusalima, jer neće prihvatiti tvoje svedočanstvo o meni!’
044	ACT	022	019	A ja rekoh:’Gospode, znaju oni da sam bacao u tamnicu i tukao po sinagogama one koji veruju u tebe.
044	ACT	022	020	A kada se prolivala krv tvoga svedoka Stefana, ja sam stajao tamo, odobravao i čuvao odeću onih koji su ga ubijali.’
044	ACT	022	021	Ali on mi je rekao:’Idi, jer ću te poslati daleko među neznabošce.’“
044	ACT	022	022	Jevreji su ga slušali sve do ovih reči. Međutim, tada su počeli da viču: „Istrebi takvog sa zemlje! Taj ne zaslužuje da živi!“
044	ACT	022	023	Pošto su oni vikali, vitlali ogrtačima i dizali prašinu u vazduh,
044	ACT	022	024	zapovednik je naredio da Pavla odvedu u kasarnu i bičevanjem ga ispitaju kako bi saznao zbog čega to narod diže toliku viku protiv njega.
044	ACT	022	025	Kada su ga opružili i svezali kaiševima, Pavle reče kapetanu koji je stajao do njega: „Zar vi smete da bičujete rimskog građanina koji nije osuđen?“
044	ACT	022	026	Kad je to čuo, kapetan je prišao zapovedniku i obavestio ga o tome. Rekao je: „Šta to hoćeš da učiniš? Pa, ovaj čovek je rimski građanin!“
044	ACT	022	027	Zapovednik je prišao Pavlu i upitao ga: „Reci mi, jesi li ti rimski građanin?“„Jesam“– odgovori Pavle.
044	ACT	022	028	Zapovednik reče: „Ja sam velikom svotom stekao to građanstvo.“„A ja sam se s njim i rodio“– reče Pavle.
044	ACT	022	029	Vojnici koji su pristupili da bičevanjem ispitaju Pavla istog su trenutka ustuknuli. I sam zapovednik se uplašio kad je saznao da je on rimski građanin, a on ga je svezao.
044	ACT	022	030	Nameravajući da tačno sazna za šta ga Jevreji optužuju, zapovednik je sutradan oslobodio Pavla i naredio da se okupe vodeći sveštenici i celo Veliko veće. Onda je doveo Pavla i postavio ga pred njih.
044	ACT	023	001	Pavle upre pogled na Veliko veće i reče: „Braćo, ja sam sve do ovog dana živeo pred Bogom s potpuno čistom savešću.“
044	ACT	023	002	Tada je Prvosveštenik Ananija naredio onima koji su stajali pored Pavla da ga udare po ustima.
044	ACT	023	003	Pavle mu je odgovorio: „Bog će tebe udariti, zide u belo okrečeni! Sediš tu i sudiš mi po Zakonu, a isti taj Zakon kršiš time što naređuješ da me udaraju!“
044	ACT	023	004	„Zar vređaš Božijeg Prvosveštenika?“– ukorili su ga Jevreji koji su stajali do njega.
044	ACT	023	005	„Braćo, nisam znao – reče Pavle – da je Prvosveštenik. Naime, [u Pismu] je napisano:’Ne govori loše o glavaru svoga naroda.’“
044	ACT	023	006	Znajući da jedan deo prisutnih pripada farisejima, a drugi sadukejima, Pavle uzviknu u Velikom veću: „Braćo, ja sam farisej, farisejski sin, a sudi mi se zato što se nadam vaskrsenju mrtvih!“
044	ACT	023	007	Kad je to rekao, došlo je do rasprave između fariseja i sadukeja, tako da se zbor podelio.
044	ACT	023	008	Naime, sadukeji govore da nema vaskrsenja, niti da ima anđela ni duhova, dok fariseji veruju u sve to.
044	ACT	023	009	Vika je postajala sve veća. Neki od znalaca Svetog pisma iz farisejske stranke žestoko se usprotiviše. Govorili su: „Nismo našli nikakvo zlo na ovom čoveku! Šta ako mu je govorio duh ili anđeo?“
044	ACT	023	010	Svađa je postala toliko žestoka, da se zapovednik uplašio da ne rastrgnu Pavla. Zato je naredio vojnicima da ga otmu od njih i odvedu u kasarnu.
044	ACT	023	011	Iduće noći je Gospod stao pred Pavla i rekao mu: „Hrabro! Jer kako si svedočio za mene u Jerusalimu, tako treba da posvedočiš i u Rimu.“
044	ACT	023	012	Sledećeg jutra su Jevreji skovali zaveru protiv Pavla, zaklevši se da neće ni jesti ni piti dok ga ne ubiju.
044	ACT	023	013	Onih koji su skovali zaveru, bilo je više od četrdeset.
044	ACT	023	014	Ovi su otišli k vodećim sveštenicima i starešinama, i rekli im: „Zakleli smo se da nećemo ništa okusiti dok ne ubijemo Pavla.
044	ACT	023	015	Zato vi sad sa Velikim većem podnesite zahtev zapovedniku da vam ga dovede kako biste, tobože, tačnije ispitali njegov slučaj. Mi smo spremni da ga ubijemo pre no što on dođe.“
044	ACT	023	016	Međutim, Pavlov nećak je dočuo za zasedu, pa je otišao u kasarnu i obavestio Pavla o tome.
044	ACT	023	017	Pavle je pozvao jednog kapetana i rekao mu: „Povedi ovog mladića zapovedniku, jer ima da mu javi nešto.“
044	ACT	023	018	[Oficir] je poveo mladića, doveo ga zapovedniku i rekao: „Zatvorenik po imenu Pavle me je pozvao i zamolio da ovog mladića dovedem k tebi, jer ima nešto da ti kaže.“
044	ACT	023	019	Zapovednik ga je uzeo pod ruku, odveo u stranu i upitao: „Šta to imaš da mi javiš?“
044	ACT	023	020	On mu reče: „Jevreji su se dogovorili da zatraže od tebe da sutra dovedeš Pavla u Veliko veće, da bi, tobože, podrobnije ispitali njegov slučaj.
044	ACT	023	021	Ne daj da te nagovore, jer ga više od četrdeset ljudi čeka u zasedi. Oni su se zakleli da neće ni jesti ni piti dok ga ne ubiju. Sada su spremni i samo čekaju tvoj pristanak.“
044	ACT	023	022	Tada zapovednik otpusti mladića i zapovedi mu: „Nikome ne govori da si mi ovo javio.“
044	ACT	023	023	Zatim je pozvao dva kapetana i rekao im: „Spremite dve stotine vojnika, sedamdeset konjanika i dve stotine strelaca, da večeras u devet sati pođu na put do Kesarije.
044	ACT	023	024	Za Pavla neka se opreme konji za jahanje, kako bi ga bezbedno doveli namesniku Feliksu.“
044	ACT	023	025	[Zapovednik] je zatim napisao pismo sledećeg sadržaja:
044	ACT	023	026	Klaudije Lisija pozdravlja uvaženog namesnika Feliksa.
044	ACT	023	027	Jevreji su uhvatili ovog čoveka i hteli da ga ubiju. No, kada sam doznao da je rimski građanin, došao sam s vojskom i izvukao ga iz njihovih ruku.
044	ACT	023	028	Pošto sam hteo da saznam zbog kakve krivice ga optužuju, doveo sam ga pred njihovo Veliko veće.
044	ACT	023	029	Utvrdio sam, međutim, da ga oni optužuju zbog spornih pitanja koja se tiču njihovog zakona, te da nema nikakve krivice koja zaslužuje smrtnu kaznu ili tamnicu.
044	ACT	023	030	Budući da mi je dojavljeno da se sprema zavera protiv njega, odmah sam ga poslao k tebi. Njegovim tužiteljima sam rekao da pred tobom iznesu svoje tužbe protiv njega.
044	ACT	023	031	Vojnici su postupili prema onom što im je bilo naređeno; uzeli su Pavla i noću ga odveli u Antipatridu.
044	ACT	023	032	Sutradan su prepustili konjici da produži sa njim, a oni su se vratili u kasarnu.
044	ACT	023	033	Kad su stigli u Kesariju, uručili su pismo namesniku i izveli Pavla pred njega.
044	ACT	023	034	Pošto je pročitao pismo, namesnik je upitao Pavla odakle je. Kad je saznao da je iz Kilikije,
044	ACT	023	035	rekao je: „Saslušaću te kada stignu tvoji tužitelji.“Onda je naredio da [Pavle] bude pod stražom na Irodovom dvoru.
044	ACT	024	001	Nakon pet dana u Kesariju je stigao Prvosveštenik Ananija sa nekim starešinama i izvesnim advokatom Tertulom, pa su podneli namesniku tužbu protiv Pavla.
044	ACT	024	002	Kada su dozvali Pavla, Tertul je počeo da iznosi optužbu: „Tvojom zaslugom uživamo u velikom miru i napretku koji je tvojom brigom nastao na dobro ovog naroda;
044	ACT	024	003	to mi, uvaženi Felikse, na svaki način i na svakom mestu priznajemo sa dubokom zahvalnošću.
044	ACT	024	004	No, da ti ne bih više dosađivao, molim te da nas po svojoj dobroti ukratko saslušaš.
044	ACT	024	005	Ustanovili smo, naime, da je ovaj čovek bundžija, da po celom svetu zameće svađe među Jevrejima i da je vođa nazarejske sekte.
044	ACT	024	006	Čak je i naš hram pokušao da oskrnavi, ali smo ga mi uhvatili. (Hteli smo da mu sudimo po našem zakonu,
044	ACT	024	007	ali je došao zapovednik Lisija sa velikom vojskom i silom ga oteo od nas.)
044	ACT	024	008	Ako ga saslušaš, i sam ćeš moći da saznaš od njega sve za šta ga mi optužujemo.“
044	ACT	024	009	Jevreji su ga podržavali potvrđujući da je to istina.
044	ACT	024	010	Kad mu je namesnik dao znak da uzme reč, Pavle odgovori: „Znajući da si dugo godina sudija ovom narodu, drage volje izlažem svoju odbranu.
044	ACT	024	011	Sâm možeš da doznaš da nije prošlo više od dvanaest dana od kako sam otišao gore u Jerusalim da se poklonim [Bogu].
044	ACT	024	012	Nikada me nisu zatekli da se svađam s kim u hramu, niti da bunim narod po sinagogama ili u gradu.
044	ACT	024	013	Zato oni ne mogu da ti dokažu ono za šta me sad optužuju.
044	ACT	024	014	Ali jedno ti priznajem: prema ovom Putu, koji oni nazivaju sektom, služim Bogu naših otaca i verujem u sve ono što je zapisano u Zakonu i Prorocima.
044	ACT	024	015	Ja imam istu nadu, koju i oni imaju, da će vaskrsnuti i pravedni i nepravedni.
044	ACT	024	016	Zato se trudim da uvek imam čistu savest pred Bogom i pred ljudima.
044	ACT	024	017	Posle više godina, vratio sam se [u Jerusalim] da donesem novčanu pomoć za moj narod i da prinesem žrtve.
044	ACT	024	018	Tom prilikom su me našli u hramu i tada sam bio [obredno] čist, ali tu nije bilo ni okupljenog naroda ni buke.
044	ACT	024	019	To su bili neki Jevreji iz [Male] Azije; trebalo bi da oni stupe pred tebe i iznesu optužbe protiv mene, ako imaju nešto protiv mene.
044	ACT	024	020	Ili neka ovi tu sami kažu kakvu su krivicu našli na meni kad sam stajao pred Velikim većem,
044	ACT	024	021	osim ako se ne radi o onome što sam tada povikao dok sam stajao među njima:’Zbog vaskrsenja mrtvih sudi mi se danas pred vama!’“
044	ACT	024	022	Tada je Feliks, budući dobro upoznat s ovim Putem, odgodio suđenje rekavši: „Kada dođe zapovednik Lisija, rešiću vaš spor.“
044	ACT	024	023	Naredio je kapetanu da se Pavle čuva, ali da mu se da izvesna sloboda i da se ne brani njegovim prijateljima da mu budu na usluzi.
044	ACT	024	024	Nekoliko dana kasnije, Feliks je došao u posetu Pavlu sa svojom ženom Drusilom, koja je inače bila Jevrejka. Poslao je da dovedu Pavla koji im je govorio o veri u Isusa Hrista.
044	ACT	024	025	Dok je Pavle izlagao o pravdi, uzdržljivosti i dolazećem sudu [Božijem], Feliksa obuze veliki strah, pa reče: „Idi sad, a kad nađem nešto vremena, pozvaću te.“
044	ACT	024	026	Pri tom se nadao da će mu Pavle dati novaca; zato ga je češće pozivao i razgovarao s njim.
044	ACT	024	027	Nakon dve godine, Feliksa je nasledio Porkije Fest. Želeći da zadobije naklonost Jevreja, Feliks je ostavio Pavla u tamnici.
044	ACT	025	001	Tri dana nakon dolaska u ovu provinciju, Fest je iz Kesarije otišao gore u Jerusalim.
044	ACT	025	002	Tada su vodeći sveštenici i judejske starešine izneli pred njim optužbe protiv Pavla.
044	ACT	025	003	Molili su ga da im učini uslugu – da sprovede Pavla u Jerusalim, jer su spremali zasedu da ga ubiju na putu.
044	ACT	025	004	Međutim, Fest im je odgovorio da je Pavle utamničen u Kesariji, gde i sam uskoro namerava da otputuje.
044	ACT	025	005	Zatim je dodao: „Neka vaši predstavnici dođu u Kesariju, pa neka iznesu svoje optužbe protiv tog čoveka ako je nešto skrivio.“
044	ACT	025	006	Nakon što je proveo nekih osam ili deset dana kod njih, Fest je sišao u Kesariju. Već sutradan je seo na sudijsku stolicu i naredio da dovedu Pavla.
044	ACT	025	007	Kada se Pavle pojavio, okružili su ga Jevreji koji su došli iz Jerusalima i počeli da iznose protiv njega mnoge i teške optužbe, koje nisu mogli da dokažu.
044	ACT	025	008	Pavle se branio: „Nisam učinio nikakav prestup ni protiv judejskog Zakona, ni protiv hrama, a ni protiv cara.“
044	ACT	025	009	Želeći da ugodi Jevrejima, Fest je upitao Pavla: „Hoćeš li da ideš u Jerusalim da ti se onde za to preda mnom sudi?“
044	ACT	025	010	Pavle je odgovorio: „Pred carskim sudom stojim i tu treba da mi se sudi. Jevrejima ništa nisam skrivio, kao što i sam veoma dobro znaš.
044	ACT	025	011	Ako sam nešto skrivio, ili ako sam učinio nešto što zaslužuje smrt, ne odbijam da umrem; ali ako su njihove optužbe neosnovane, niko me ne može izručiti njima. Pozivam se na cara.“
044	ACT	025	012	Fest se tada posavetovao sa svojim većem, pa je rekao: „Na cara si se pozvao, k caru ćeš poći!“
044	ACT	025	013	Nekoliko dana kasnije dođu car Agripa i Vernika u Kesariju da pozdrave Festa.
044	ACT	025	014	Pošto su ostali tamo nekoliko dana, Fest izloži caru Pavlov slučaj: „Tu je jedan čovek koga je Feliks ostavio kao zatvorenika.
044	ACT	025	015	Kad sam bio u Jerusalimu, vodeći sveštenici i judejske starešine su izneli optužbe protiv njega i zahtevali njegovu osudu.
044	ACT	025	016	Odgovorio sam im da nije rimski običaj da se optuženik izruči pre no što se suoči sa svojim tužiteljima i pre no što mu se pruži prilika da se odbrani od optužbi.
044	ACT	025	017	Kad sam se vratio sa njima, već sledećeg dana sam bez ikakvog odlaganja seo na sudijsku stolicu i naredio da dovedu tog čoveka.
044	ACT	025	018	Kada su njegovi tužitelji ustali da govore, nisu ga optuživali za nikakav zločin, kako sam ja očekivao,
044	ACT	025	019	nego su se sporili s njim oko izvesnih pitanja njihove vere i o nekom Isusu koji je bio mrtav, a za koga Pavle tvrdi da je živ.
044	ACT	025	020	Pošto sam bio u nedoumici kako da postupim u vezi ovog spora, upitao sam ga da li bi hteo da ide u Jerusalim, da bi mu se za to tamo sudilo.
044	ACT	025	021	Ali kako je Pavle hteo da ostane u zatvoru do odluke carskog veličanstva – budući da se pozvao na njega – naredio sam da ga čuvaju dok ga ne pošaljem caru.“
044	ACT	025	022	Agripa reče: „I ja sam bih voleo da čujem tog čoveka.“„Čućeš ga sutra“– odgovorio je Fest.
044	ACT	025	023	Sutradan su Agripa, Fest i Vernika došli sa velikom pompom, pa su zajedno sa vojnim zapovednicima i gradskim uglednicima ušli u sudnicu. Pošto je naredio da dovedu Pavla,
044	ACT	025	024	Fest je rekao: „Care Agripa i svi vi koji ste prisutni, pogledajte ovog čoveka! Zbog njega su navalili na mene svi Jevreji iz Jerusalima i odavde, vičući da on više ne sme da živi.
044	ACT	025	025	No, ja sam ustanovio da on nije učinio ništa što zaslužuje smrt. Ali pošto se pozvao na cara, odlučio sam da ga pošaljem [u Rim].
044	ACT	025	026	Međutim, nemam ništa pouzdano o njemu da napišem gospodaru. Zato sam ga doveo pred vas, posebno pred tebe, care Agripa, da bih nakon saslušanja imao šta da napišem.
044	ACT	025	027	Naime, čini mi se nerazumnim poslati zatvorenika, a ne naznačiti šta su njegove krivice.“
044	ACT	026	001	Agripa se onda obratio Pavlu: „Dozvoljava ti se da govoriš u svoju odbranu.“Tada je Pavle ispružio svoju ruku i započeo svoju odbranu:
044	ACT	026	002	„Smatram sebe srećnim, o, care Agripa, što ću se baš pred tobom braniti od svega za šta me Jevreji optužuju,
044	ACT	026	003	tim pre što znam da si dobro upućen u judejske običaje i sporna pitanja. Zato te molim da me strpljivo saslušaš.
044	ACT	026	004	Svi Jevreji znaju kakav način života sam provodio od najranije mladosti među svojim narodom u Jerusalimu.
044	ACT	026	005	Oni me znaju od ranije, pa mogu, ako hoće, da potvrde da sam kao farisej živeo po najstrožem pravcu naše vere.
044	ACT	026	006	A sada mi se sudi zbog moje nade u ispunjenje obećanja koje je Bog dao našim precima.
044	ACT	026	007	Isto tako se i dvanaest naših plemena, koja predano služe Bogu danju i noću, nadaju ispunjenju istog obećanja. Zbog te nade me, o, care, Jevreji optužuju.
044	ACT	026	008	Zar smatrate neverovatnim da Bog vaskrsava mrtve?
044	ACT	026	009	Pa i ja sam bio uveren da se moram svim silama suprotstaviti imenu Isusa Nazarećanina,
044	ACT	026	010	što sam i činio u Jerusalimu. Kad sam dobio ovlašćenje od vodećih sveštenika, ja sam mnoge svete zatvorio, a kada su ih ubijali, ja sam davao svoj pristanak.
044	ACT	026	011	Po svim sinagogama sam ih kažnjavanjem prisiljavao da se odreknu svoje vere. U svome prekomernom besu, proganjao sam ih čak i po stranim gradovima.
044	ACT	026	012	Povodom toga sam se zaputio u Damask sa ovlašćenjem i odobrenjem od vodećih sveštenika.
044	ACT	026	013	Negde oko podne, o, care, na putu sam ugledao svetlost sa neba, koja je mene i moje saputnike obasjala jače od sunčevog sjaja.
044	ACT	026	014	Svi smo popadali na zemlju, a ja sam čuo glas koji mi se obratio na jevrejskom jeziku:’Savle! Savle! Zašto me progoniš? Teško ti je da se ritaš protiv bodila.’
044	ACT	026	015	’Ko si ti, Gospode?’ – upitao sam. Gospod mi je odgovorio:’Ja sam Isus koga ti progoniš.
044	ACT	026	016	Ustani i stani na svoje noge! Objavio sam ti se da bih te postavio za svog slugu i svedoka onoga što si video i onoga što ću ti objaviti.
044	ACT	026	017	Ja ću te izbavljati od tvoga naroda i od neznabožaca. Njima te šaljem,
044	ACT	026	018	da im otvoriš oči kako bi se odvratili od tame k svetlu i od satanske vlasti k Bogu, te da bi primili oproštenje od greha i deo među onima koji su posvećeni verom u mene.’
044	ACT	026	019	Otada, care Agripa, nisam bio neposlušan nebeskom viđenju.
044	ACT	026	020	Prvo sam propovedao onima u Damasku, te u Jerusalimu i u celoj Judeji, a potom i neznabošcima, da treba da se pokaju [od greha] i da se okrenu Bogu čineći dela koja dokazuju pokajanje.
044	ACT	026	021	Zato su me Jevreji uhvatili u hramu i pokušali da me ubiju.
044	ACT	026	022	Međutim, Bog mi je pomagao sve do današnjega dana, te stojim tu i svedočim i neuglednima i uglednima. Ja ne govorim ništa drugo osim onoga što su Proroci i Mojsije rekli da će se dogoditi:
044	ACT	026	023	da će Hristos postradati i da će, kao prvi koji je vaskrsao iz mrtvih, navestiti svetlo narodu izrailjskom i neznabošcima.“
044	ACT	026	024	Dok se Pavle branio ovim rečima, Fest glasno uzviknu: „Nisi pri zdravom razumu, Pavle! Velika učenost ti muti razum!“
044	ACT	026	025	Pavle odgovori: „Nisam ja lud, uvaženi Feste, nego govorim istinite i razumne reči.
044	ACT	026	026	Sve ove stvari su poznate i caru kome slobodno govorim. Uveren sam, naime, da mu ništa od toga nije nepoznato, jer se to nije dogodilo u nekom zapećku.
044	ACT	026	027	Care Agripa, veruješ li Prorocima? Znam da veruješ.“
044	ACT	026	028	„Još malo, pa ćeš me ubediti da postanem hrišćanin“– rekao je Agripa Pavlu.
044	ACT	026	029	„Daj Bože da, pre ili kasnije, ne samo ti, već i svi koji me danas slušaju, postanu takvi kakav sam ja, osim ovih okova.“
044	ACT	026	030	Posle ovoga ustadoše car, namesnik i Vernika kao i svi koji su sa njima sedeli.
044	ACT	026	031	Odlazeći, razgovarali su među sobom: „Ovaj čovek ne čini ništa što zaslužuje smrt ili tamnicu.“
044	ACT	026	032	Agripa reče Festu: „Ovaj čovek bi mogao da bude oslobođen da se nije pozvao na cara.“
044	ACT	027	001	Kada je bilo odlučeno da otplovimo u Italiju, Pavla i neke druge zatvorenike predali su na čuvanje kapetanu carske čete koji se zvao Julije.
044	ACT	027	002	Ukrcali smo se u jednu adramitsku lađu, koja je trebalo da plovi u azijske luke, i otplovili. Sa nama je bio Aristarh, Makedonac iz Soluna.
044	ACT	027	003	Sutradan smo pristali u Sidonu. [Kapetan] Julije se ljubazno ophodio prema Pavlu i dopustio mu da poseti svoje prijatelje, da bi se pobrinuli za njegove potrebe.
044	ACT	027	004	Kad smo otišli odande, plovili smo u zavetrini Kipra, jer su duvali protivni vetrovi.
044	ACT	027	005	Preplovivši more duž obala Kilikije i Pamfilije, stigli smo u Miru likijsku.
044	ACT	027	006	Tu je kapetan našao lađu iz Aleksandrije koja je plovila za Italiju, te se ukrcasmo.
044	ACT	027	007	Nekoliko dana smo plovili veoma sporo i jedva smo stigli do Knida. Pošto nam vetar nije dao da pristanemo, plovili smo pored Salmone, u zavetrini Krita.
044	ACT	027	008	Ploveći s mukom uz obalu, stigli smo u mesto koje se zvalo „Dobra pristaništa“, blizu grada Laseje.
044	ACT	027	009	Budući da je prošlo dosta vremena, a plovidba postala opasna, jer se i post već bio završio, Pavle ih je opominjao:
044	ACT	027	010	„Ljudi – govorio im je – vidim da će ova plovidba biti opasna i da će biti velike štete, ne samo po tovar i lađu, nego i po naše živote.“
044	ACT	027	011	Međutim, kapetan je imao više poverenja u kormilara i vlasnika broda, nego u Pavla.
044	ACT	027	012	Pošto luka nije bila pogodna da se prezimi, većina je odlučila da se otplovi dalje uz obalu, kako bi došli do Feniksa i tamo prezimili. To je bila kritska luka koja je bila otvorena prema jugozapadu i severozapadu.
044	ACT	027	013	Duvao je blag južni vetar, pa su mislili da će ostvariti što su naumili. Podigli su sidro i zaplovili uz samu obalu Krita.
044	ACT	027	014	Nije prošlo dugo, kadli [sa Krita] poče da duva jak olujni vetar zvani „Severoistočnjak“.
044	ACT	027	015	Zahvatio je lađu koja nije mogla da se protivi vetru, pa smo morali da se prepustimo vetru da nas nosi.
044	ACT	027	016	Ploveći, pak, u zavetrini nekog ostrva po imenu Klauda, s teškom mukom smo uspeli da zadržimo brodski čamac.
044	ACT	027	017	Kada su ga podigli, upotrebili su pomoćna sredstva da podvežu lađu. Bojeći se da se ne nasuču na obalu Sirte, spustili su plutajuće sidro prepuštajući se vetru.
044	ACT	027	018	Pošto nas je narednog dana oluja žestoko bacala, počeli su da izbacuju tovar.
044	ACT	027	019	Trećeg dana su svojim rukama izbacili iz lađe brodsku opremu.
044	ACT	027	020	Pošto se tokom mnogo dana ni sunce ni zvezde nisu pojavili, a snažna bura i dalje besnela, izgubili smo svaku nadu da ćemo se spasti.
044	ACT	027	021	Kako već duže vreme niko nije ništa jeo, Pavle stade među njih i reče: „Ljudi, trebalo je mene poslušati i ne otiskivati se s Krita, jer bismo tako izbegli ovu nevolju i štetu.
044	ACT	027	022	Sad vam, pak, savetujem da se obodrite, jer niko od vas neće izgubiti život, osim što će lađa potonuti.
044	ACT	027	023	Prošle noći mi se ukazao anđeo Boga kome pripadam i kome služim,
044	ACT	027	024	pa mi je rekao:’Pavle, ne boj se, jer moraš doći pred cara [u Rim]. Bog će radi tebe sačuvati živote svih koji plove s tobom.’
044	ACT	027	025	Zato se razvedrite, jer verujem Bogu da će biti onako kako mi je rečeno.
044	ACT	027	026	Ipak, moramo da se nasučemo na neko ostrvo.“
044	ACT	027	027	U noći četrnaestog dana od kako nas je oluja nosila po Adriji, negde oko ponoći, mornari naslutiše da se približava neko kopno.
044	ACT	027	028	Bacili su visak za merenje dubine i utvrdili da dubina mora iznosi trideset sedam metara. Kada su ga bacili malo dalje, utvrdili su da ima dvadeset sedam metara.
044	ACT	027	029	Pošto smo se bojali da ne naletimo na podvodne grebene, bacili smo četiri sidra sa stražnje strane i molili se da svane.
044	ACT	027	030	Mornari su pokušali da pobegnu, te su spustili čamac pod izgovorom da treba spustiti sidra s prednje strane lađe.
044	ACT	027	031	Tada je Pavle rekao kapetanu i vojnicima: „Ako ovi ljudi ne ostanu na lađi, vi se ne možete spasti.“
044	ACT	027	032	Nato su vojnici posekli užad koja su držala čamac i pustili ga da padne.
044	ACT	027	033	Kada je počelo da sviće, Pavle je zamolio sve da pojedu nešto: „Danas je četrnaesti dan koji provodite u iščekivanju i bez hrane, a da ništa niste okusili.
044	ACT	027	034	Zato vas molim da pojedete nešto; to je za vaš opstanak, jer ni jednom od vas neće pasti dlaka s glave.“
044	ACT	027	035	Pošto je rekao ovo, uzeo je hleb i pred svima zahvalio Bogu. Zatim je prelomio [hleb] i počeo da jede.
044	ACT	027	036	Tada su se svi ohrabrili, pa su se prihvatili hrane.
044	ACT	027	037	Na lađi nas je bilo ukupno dve stotine sedamdeset šest ljudi.
044	ACT	027	038	Kada su se nasitili, olakšali su brod izbacujući žito u more.
044	ACT	027	039	Kada se razdanilo, nisu prepoznali kopno. Ipak, ugledali su neki zaliv sa pristupačnom obalom, gde su hteli da uplove brodom, ako to bude moguće.
044	ACT	027	040	Odvezali su sidra i spustili ih u more. Istovremeno su olabavili užad na kormilima, podigli prednje jedro prema vetru i zaputili se ka obali.
044	ACT	027	041	Međutim, naišli su na greben i nasukali se. Prednji deo broda je naseo i ostao nepokretan, dok se zadnji lomio pod udarima jakih talasa.
044	ACT	027	042	Tada su vojnici naumili da pobiju zatvorenike kako ne bi koji isplivao i pobegao.
044	ACT	027	043	Međutim, kapetan je želeo da spase Pavla, te im nije dozvolio da sprovedu svoju nameru. Naredio je da oni koji znaju da plivaju prvi skoče u vodu i domognu se kopna,
044	ACT	027	044	a da ga se ostali domognu, ko na daskama, ko na ostacima lađe. Tako su se svi spasli došavši do kopna.
044	ACT	028	001	Pošto smo se spasli, saznali smo da se to ostrvo zove Malta.
044	ACT	028	002	Stanovnici Malte su nam iskazali nesvakidašnju ljubaznost. Založili su vatru i sve nas pozvali k njoj zbog kiše koja je padala i zbog hladnoće.
044	ACT	028	003	A kada je Pavle sakupio gomilu granja i stavio na vatru, izađe zmija od toplote i uhvati mu se za ruku.
044	ACT	028	004	Ugledavši zmiju kako mu visi na ruci, domoroci rekoše jedan drugome: „Ovaj čovek je sigurno ubica; umakao je moru, ali mu Pravda ne dozvoljava da živi.“
044	ACT	028	005	No, Pavle strese zmiju u vatru i ništa mu se ne dogodi.
044	ACT	028	006	Ljudi su očekivali da će oteći ili da će iznenada pasti mrtav. No, kad su posle dugog čekanja videli da mu se ništa neobično nije dogodilo, promenili su mišljenje i rekli da je bog.
044	ACT	028	007	Blizu tog mesta se nalazilo imanje glavara tog ostrva, po imenu Publije. On nas je primio i tri dana nas ljubazno ugostio.
044	ACT	028	008	Publijev otac je tada ležao svladan groznicom i srdoboljom. Pavle mu je prišao, pomolio se, položio ruke na njega i iscelio ga.
044	ACT	028	009	Nakon što se ovo dogodilo, i ostali bolesnici sa ostrva su dolazili i bili isceljeni.
044	ACT	028	010	Stanovnici su nam ukazali mnoge počasti, a kada smo odlazili, snabdeli su nas sa svim što nam je bilo potrebno.
044	ACT	028	011	Posle tri meseca, ukrcasmo se na neku aleksandrijsku lađu koja je prezimila na ostrvu i koja je na sebi imala [zaštitni] znak blizanaca Kastora i Poluksa.
044	ACT	028	012	Doplovili smo u Sirakuzu, gde smo ostali tri dana.
044	ACT	028	013	Odande smo ploveći uz obalu došli u Regium. Sutradan je počeo da duva južni vetar, tako da smo već sledećeg dana stigli u Puteole.
044	ACT	028	014	Tamo smo našli neku braću koja su nas pozvala da provedemo sa njima nedelju dana. Tako smo došli u Rim.
044	ACT	028	015	Kad su braća iz Rima čula da dolazimo, izašli su nam u susret čak do Apijevog foruma i Tri krčme. Videvši ih, Pavle zahvali Bogu i ohrabri se.
044	ACT	028	016	Kada smo stigli u Rim, Pavlu je bilo dopušteno da stanuje kao samac sa jednim vojnikom koji ga je čuvao.
044	ACT	028	017	Posle tri dana, Pavle je sazvao judejske vođe. Kada su se okupili, Pavle im je rekao: „Braćo, iako nisam učinio ništa protiv našeg naroda ili običaja naših predaka, ipak su me okovali u Jerusalimu i izručili me Rimljanima.
044	ACT	028	018	Kada su me ispitali, hteli su da me puste, jer nisu našli nikakvu krivicu zbog koje bih bio osuđen na smrt.
044	ACT	028	019	No, budući da su se Jevreji usprotivili tome, bio sam prinuđen da se pozovem na cara; ali ne zato da bih optužio svoj narod.
044	ACT	028	020	Zato sam vas pozvao da vas vidim i da vam kažem da sam okovan ovim lancem zbog Izrailjeve nade.“
044	ACT	028	021	Oni mu odgovoriše: „Nismo primili nikakva pisma iz Judeje u vezi sa tobom, niti je ko od braće došao odande i javio nam ili rekao nešto loše o tebi.
044	ACT	028	022	Ipak, želimo da čujemo šta su tvoji pogledi, jer nam je poznato da se protiv ove sekte svuda govori.“
044	ACT	028	023	Pošto su mu zakazali jedan dan, došli su u njegov stan u još većem broju. Pavle im je od jutra do mraka govorio i svedočio o Božijem Carstvu, ubeđujući ih o Isusu na temelju Mojsijevog Zakona i Proroka.
044	ACT	028	024	Jedni su bili uvereni u ono što je Pavle rekao, dok drugi nisu poverovali.
044	ACT	028	025	I kako nisu mogli da se slože, počeli su da se razilaze. Nakon toga, Pavle je dao svoj sud: „Sveti Duh je rekao istinu vašim precima preko proroka Isaije:
044	ACT	028	026	’Idi k ovom narodu i reci mu: Slušaćete i nećete razumeti, gledaćete i nećete videti.
044	ACT	028	027	Jer je otvrdnulo srce ovoga naroda, uši su svoje začepili, oči su svoje zatvorili, da očima ne vide, da ušima ne čuju, da srcem ne razumeju i obrate se, da ih ja iscelim.’
044	ACT	028	028	Znajte, stoga, da je ovo Božije spasenje poslano neznabošcima i oni će ga poslušati.“
044	ACT	028	029	A kada je ovo rekao, Jevreji odoše žučno se raspravljajući među sobom.
044	ACT	028	030	Pavle je u svom iznajmljenom stanu ostao pune dve godine i primao sve koji su dolazili k njemu.
044	ACT	028	031	Tu je sasvim slobodno i bez smetnji naveštavao Carstvo Božije i poučavao o Gospodu Isusu Hristu.
#
# BOOK	045	ROM	Romans	Rimljanima
045	ROM	001	001	Od Pavla, sluge Isusa Hrista, pozvanog da bude apostol, izdvojenog da navesti Božiju Radosnu vest,
045	ROM	001	002	koju je [Bog] unapred obećao preko proroka u Pismu.
045	ROM	001	003	[Radosna vest] se odnosi na njegovog Sina, koji je po svojoj ljudskoj prirodi potomak Davidov,
045	ROM	001	004	a po Duhu svetosti postavljen da bude Sin Božiji u sili, svojim vaskrsenjem iz mrtvih. To je naš Gospod, Isus Hristos.
045	ROM	001	005	[Bog] nam se njegovim posredstvom smilovao i udostojio nas da budemo apostoli, da u njegovo ime pozovemo sve narode na poslušnost koja dolazi od vere.
045	ROM	001	006	Među ovima ste i vi koje je pozvao Isus Hristos.
045	ROM	001	007	Svima vama koji ste u Rimu, vama koje Bog voli, pozvanima na posvećenje: milost vam i mir od Boga, Oca našega, i Gospoda Isusa Hrista.
045	ROM	001	008	Pre svega, zahvaljujem svome Bogu po Isusu Hristu za sve vas, jer se glas o vašoj veri pronosi po celom svetu.
045	ROM	001	009	Bog moj, kome celim svojim srcem služim objavljivanjem Radosne vesti o njegovom Sinu, svedok mi je da vas se neprestano sećam
045	ROM	001	010	u svojim molitvama. Stalno se molim da mi Bog po svojoj volji konačno omogući da srećno dođem k vama.
045	ROM	001	011	Jer čeznem da vas vidim da bih podelio sa vama duhovni dar da ojačate,
045	ROM	001	012	to jest, da se uzajamno ohrabrimo obostranom verom.
045	ROM	001	013	Ipak, želim da znate, braćo, da sam često nameravao da dođem k vama kako bi i u vašoj sredini imao rod u obraćenima, kao među drugim narodima, ali sam do sada bio sprečen u tome.
045	ROM	001	014	Dužnik sam Grcima i varvarima, umnima i neukima.
045	ROM	001	015	Tako sam spreman da navestim Radosnu vest i vama u Rimu.
045	ROM	001	016	Ja se, naime, ne stidim Radosne vesti, jer je ona Božija sila koja vodi k spasenju svakoga koji u nju veruje, prvo Jevrejina, a onda i Grka.
045	ROM	001	017	Jer u njoj se otkriva pravednost Božija, koja se prima verom, i samo verom, kao što je napisano: „Pravednik će živeti od vere.“
045	ROM	001	018	Jer, Božiji gnev se otkriva protiv svake bezbožnosti i nepravednosti ljudi, koji svojom nepravednošću potiskuju istinu.
045	ROM	001	019	Njima je, naime, poznato ono što se može saznati o Bogu, jer im je Bog to otkrio.
045	ROM	001	020	A Božije nevidljive osobine – njegova večna sila i božanstvo, mogu se jasno videti od postanka sveta na onome što je stvorio. Stoga niko nema izgovora.
045	ROM	001	021	Jer, iako su upoznali Boga, nisu mu kao Bogu iskazali čast i zahvalnost, nego im umovanje postade bezumno, te im tama obuze njihovo nerazumno srce.
045	ROM	001	022	Tvrdili su da su mudri, a postali su nerazumni,
045	ROM	001	023	pa su zamenili slavu besmrtnoga Boga obličjem i slikom smrtnog čoveka, ptica, četvoronožaca i gmizavaca.
045	ROM	001	024	Zato ih je Bog prepustio željama njihovog srca, da budu nečisti, i da čine besramne stvari jedni s drugima.
045	ROM	001	025	Oni su zamenili Božiju istinu za laž, te poštuju i klanjaju se tvorevini umesto Tvorcu, koga treba slaviti doveka. Amin.
045	ROM	001	026	Zato ih je Bog prepustio sramnim strastima. Tako su njihove žene zamenile prirodno opštenje za neprirodno.
045	ROM	001	027	Isto tako su i muškarci ostavili prirodno opštenje sa ženom, te se u svojoj požudi uspalili jedni na druge. Tako muškarci s muškarcima čine bestidne stvari i time na sebe same navlače zasluženu kaznu za svoju zabludu.
045	ROM	001	028	I pošto nisu smatrali vrednim da se drže znanja o Bogu, Bog ih je prepustio njihovom izopačenom umu da čine nedolične stvari.
045	ROM	001	029	Oni su ispunjeni svakom vrstom nepravednosti: zlobom, pohlepom, nevaljalstvom; puni su zavisti, ubistva, svađe, prevare, zlonamernosti; oni su spletkaroši,
045	ROM	001	030	ogovarači, bogomrsci, nasilnici, oholi, razmetljivci; oni izmišljaju zla, nepokorni su roditeljima,
045	ROM	001	031	nerazumni, nepouzdani, bezosećajni, nemilosrdni.
045	ROM	001	032	Oni znaju Božiji pravedni zahtev da koji tako čine zaslužuju smrt. Međutim, ne samo da to sami čine, nego odobravaju i drugima koji čine isto.
045	ROM	002	001	Zato nemaš izgovora, o, čoveče koji sudiš, ko god da si. Jer time što sudiš drugome, samog sebe osuđuješ, pošto ti, sudijo, činiš isto.
045	ROM	002	002	Međutim, Bog u skladu sa istinom sudi onima koji takvo što čine.
045	ROM	002	003	Misliš li, o, čoveče koji sudiš onima koji čine takve stvari, a sam činiš isto, da ćeš izbeći Božiji sud?
045	ROM	002	004	Ili možda prezireš bogatstvo njegove dobrote, podnošenja i strpljivosti, a ne znaš da te njegova dobrota vodi k pokajanju?
045	ROM	002	005	Ti svojom tvrdokornošću i nepokajanim srcem prikupljaš sebi kaznu za dan Božijeg gneva, kada će se otkriti njegov pravedni sud,
045	ROM	002	006	pa će svakom uzvratiti po njegovim delima.
045	ROM	002	007	Onima što traže slavu, čast i besmrtnost, ustrajno čineći dobra dela, daće večni život.
045	ROM	002	008	A onima što su častohlepni i ne pokoravaju se istini, nego se pokoravaju nepravednosti, sledi Božiji gnev i ljutnja.
045	ROM	002	009	Nevolja i muka snaći će svakog čoveka koji uporno čini zlo, prvo Jevrejina, a onda i Grka.
045	ROM	002	010	A slava, čast i mir sleduju svakome ko čini dobro, prvo Jevrejinu, a onda i Grku.
045	ROM	002	011	Bog, naime, nije pristran.
045	ROM	002	012	Zaista, oni koji su bez [poznavanja] Zakona sagrešili, bez [poznavanja] Zakona će i propasti, a oni koji su zgrešili poznajući Zakon, po Zakonu će im se i suditi.
045	ROM	002	013	Jer pred Bogom nisu pravedni oni koji samo slušaju Zakon; oni koji Zakon izvršuju, ti će biti opravdani.
045	ROM	002	014	Naime, kad mnogobošci koji nemaju [Mojsijev] Zakon, po prirodi čine ono što Zakon nalaže, onda su oni, iako nemaju Zakon, sami sebi zakon.
045	ROM	002	015	Oni tako pokazuju da je ono što zahteva Zakon upisano u njihovim srcima. To svedoči i njihova savest i njihove misli koje se među sobom optužuju ili brane.
045	ROM	002	016	[To će se pokazati] na dan kada će, po Radosnoj vesti koju ja navešćujem, Bog posredstvom Isusa Hrista suditi skrivenim [mislima] ljudskim.
045	ROM	002	017	A ti, koji se nazivaš Jevrejinom? Ti se oslanjaš na Zakon i hvališ se svojim odnosom sa Bogom;
045	ROM	002	018	znaš šta on zahteva i prosuđuješ šta je najbolje, jer si primio pouku iz Zakona;
045	ROM	002	019	uveren si da si vođa slepima, svetlo onima koji su u tami;
045	ROM	002	020	vaspitač nerazumnih, učitelj neukih, jer u Zakonu imaš oličenje znanja i istine.
045	ROM	002	021	Ti, dakle, koji druge učiš, samoga sebe ne učiš? Propovedaš da se ne krade, a sam kradeš?
045	ROM	002	022	Govoriš da se ne čini preljuba, a sam činiš preljubu? Gnušaš se idola, a sam pljačkaš hramove?
045	ROM	002	023	Hvališ se što imaš [Božiji] Zakon, a kršiš taj isti Zakon, i time sramotiš Boga.
045	ROM	002	024	Jer i zapisano je: „Zbog vas se među narodima vređa ime Božije.“
045	ROM	002	025	Obrezanje ima vrednost ako izvršavaš Zakon; ako, pak, ne izvršavaš Zakon, postaješ kao onaj koji nije obrezan.
045	ROM	002	026	Ipak, ako neobrezani izvršava pravedne zahteve Zakona, neće li [Bog] njegovo neobrezanje smatrati obrezanjem?
045	ROM	002	027	Zato će tebi, [Jevrejinu], suditi onaj koji po rođenju nije obrezan, ali koji izvršava Zakon, jer ti i pored slova i obrezanja prestupaš Zakon.
045	ROM	002	028	Jer, nije Jevrejin onaj koji je to spolja, niti je pravo obrezanje telesna stvar.
045	ROM	002	029	Pravi Jevrejin je onaj koji je Jevrejin iznutra, čije je srce obrezano, a to čini Duh, a ne slovo [Zakona]. Takvoga ne hvale ljudi, nego Bog.
045	ROM	003	001	Kakvu, dakle, prednost imaju Jevreji nad neznabošcima? Ili, ima li kakve koristi od obrezanja?
045	ROM	003	002	Velike, u svakom pogledu! Najpre, Jevrejima su poverene Božije objave.
045	ROM	003	003	A šta ako su neki bili neverni? Hoće li Bog zbog toga prestati da bude veran?
045	ROM	003	004	Nikako! Pre će biti da je Bog veran, a da je svaki čovek lažljivac, kao što u Svetom pismu piše: „Tako ćeš se opravdati svojim rečima, i pobediti kada te okrive.“
045	ROM	003	005	Ako naša nepravednost pokazuje Božiju pravednost, šta ćemo reći [na to]? Da Bog možda nije nepravedan kad kažnjava? Ovo pitam s ljudske strane.
045	ROM	003	006	Nikako! Kako bi onda Bog mogao da sudi svetu?
045	ROM	003	007	Međutim, ako moja neistina služi da pokaže izobilje Božije istine radi njegove slave, zašto da mi se sudi kao grešniku?
045	ROM	003	008	Zašto da ne kažemo: „Hajde da činimo zlo da bi došlo dobro?“Uostalom, neki klevetnici nam i pripisuju takve reči. Zato će biti pravedno osuđeni.
045	ROM	003	009	Onda, imamo li mi Jevreji ikakvu prednost nad ostalima? Nikako! Naime, malopre smo rekli da su svi, i Jevreji i Grci, krivi za greh.
045	ROM	003	010	Jer, ovako piše [u Svetom pismu]: „Pravednoga nema nijednoga,
045	ROM	003	011	nema razumnoga, niti onog koji traži Boga.
045	ROM	003	012	[Od Boga] se svi odvratiše, pokvareni svi postadoše; nema toga koji čini dobro, takvoga nijednoga nema.
045	ROM	003	013	Grob otvoren grlo je njihovo, a jezik im laska prevrtljivo. Otrov im je zmijski pod usnama,
045	ROM	003	014	usta su im puna kletve i gorčine.
045	ROM	003	015	Krv proliti hitre su im noge,
045	ROM	003	016	jad im je i pustoš na putima,
045	ROM	003	017	stazu mira upoznali nisu,
045	ROM	003	018	za strah Božiji oči im ne znaju.“
045	ROM	003	019	Znamo da se sve što piše u Zakonu odnosi na one koji žive pod Zakonom, da niko ne bi imao izgovora i da bi sav svet bio kriv pred Bogom.
045	ROM	003	020	Naime, niko se [pred Bogom] ne može opravdati vršenjem onoga što Zakon zahteva, jer Zakon samo dovodi čoveka do saznanja da je grešan.
045	ROM	003	021	Ali sada se otkrila Božija pravednost bez Zakona, o kojoj svedoče i Zakon i Proroci.
045	ROM	003	022	Božija pravednost dolazi verom u Isusa Hrista na sve koji veruju, bez ikakve razlike.
045	ROM	003	023	Jer, svi su sagrešili i lišeni su Božije slave,
045	ROM	003	024	ali se opravdavaju darom njegove milosti, otkupljenjem po Hristu Isusu.
045	ROM	003	025	Njega je Bog odredio za otkupljenje njegovom krvlju, koje se prima verom. To je učinio da pokaže svoju pravednost, jer je strpljivo opraštao grehe učinjene u prošlosti;
045	ROM	003	026	to je učinio da pokaže svoju pravednost u sadašnje vreme, to jest, da pokaže da je sam pravedan i da čini pravednim onoga koji veruje u Isusa.
045	ROM	003	027	Prema tome, ima li razloga da se neko hvali sobom? To je isključeno. Kakvim zakonom? Zakonom dela? Ne, nego zakonom vere.
045	ROM	003	028	Smatramo, naime, da se čovek opravdava posredstvom vere, a ne vršenjem Zakona.
045	ROM	003	029	Ili je Bog samo Jevrejima Bog? Zar nije [Bog] i neznabošcima? Da, i neznabošcima takođe.
045	ROM	003	030	Pošto je samo jedan Bog, koji će verom opravdati obrezane, on će posredstvom [iste] vere opravdati i neobrezane.
045	ROM	003	031	Ukidamo li tako verom Zakon? Nikako! Naprotiv, mi podržavamo Zakon.
045	ROM	004	001	Šta, onda, da kažemo o našem praocu Avrahamu? Šta je on sam po sebi postigao?
045	ROM	004	002	Jer, ako je Avraham postigao pravednost onim što je učinio, on bi, prema tome, imao razloga da se hvali, ali ne pred Bogom.
045	ROM	004	003	Šta Pismo govori? „Poverova Avraham Bogu, pa mu je to uračunato u pravednost.“
045	ROM	004	004	Onaj koji radi, zarađuje svoju platu [radom]; ne dobija je milošću.
045	ROM	004	005	A onome koji ne radi, a veruje u Boga koji opravdava bezbožnika, njemu se vera uračunava u pravednost.
045	ROM	004	006	Tako i David kaže da je blažen čovek kome Bog uračunava pravednost ne uzimajući u obzir njegova pravedna dela:
045	ROM	004	007	„Blago onima kojima su bezakonja oproštena, čiji su gresi pokriveni;
045	ROM	004	008	blago čoveku kome Gospod ne uračunava greh.“
045	ROM	004	009	Da li se ovo blaženstvo odnosi samo na obrezane, ili i na neobrezane? Već smo rekli da je Avrahamu vera uračunata u pravednost.
045	ROM	004	010	Kako mu je bila uračunata? Kada je bio obrezan, ili kada je bio neobrezan? To nije bilo nakon obrezanja, nego pre njega.
045	ROM	004	011	On je primio znak obrezanja kao pečat pravednosti koju je stekao verom, dok još nije bio obrezan. Time je Avraham postao otac svih neobrezanih koji veruju, a kojima se to uračunava u pravednost.
045	ROM	004	012	On je, takođe, i duhovni praotac onih koji nisu samo obrezani, nego slede primer vere našega oca Avrahama, koju je ovaj imao dok je još bio neobrezan.
045	ROM	004	013	Jer, kada je [Bog] obećao Avrahamu i njegovom potomstvu da će mu pripasti svet u nasledstvo, to nije bilo zbog [toga što je Avraham držao] Zakon, već zbog [toga što je primio] pravednost [od Boga posredstvom svoje] vere.
045	ROM	004	014	Jer, ako su naslednici oni k[oji se drže] Zakona, onda je vera beznačajna, a obećanje bezvredno,
045	ROM	004	015	zato što Zakon sa sobom nosi [Božiji] gnev. A gde nema Zakona, tamo nema ni greha zbog kršenja istog.
045	ROM	004	016	Zato se obećanje temelji na veri, da bi ga ljudi prihvatili [kao dar Božije] milosti, te da bi bilo delotvorno za sve potomstvo, ne samo za one [koji drže] Zakon, nego i za one koji su [sudeonici] u Avrahamovoj veri. On je [duhovni] otac svima nama.
045	ROM	004	017	Jer, ovako je napisano [u Svetom pismu]: „Ja sam te učinio ocem mnogih naroda.“On je poverovao Bogu koji oživljava mrtve i svojom rečju čini da stvari nastanu ni iz čega.
045	ROM	004	018	[Avraham] je verovao i nadao se i onda kada nije bilo razloga za nadu. Tako je postao ocem mnogih naroda, jer [Sveto pismo] ovako kaže: „Toliko će biti tvoje potomstvo.“
045	ROM	004	019	[Čak i kad] se obazreo na svoje gotovo obamrlo telo, na svojih stotinu godina, kao i na Sarinu nesposobnost da rađa, Avraham se nije pokolebao u svojoj veri.
045	ROM	004	020	On nije doveo u pitanje Božije obećanje, nego je ojačan svojom verom proslavio Boga,
045	ROM	004	021	potpuno uveren da je [Bog] u stanju da učini ono što je obećao.
045	ROM	004	022	Zato mu je [vera] uračunata u pravednost.
045	ROM	004	023	[Reči]: „To mu je bilo uračunato“, nisu bile napisane samo za njega,
045	ROM	004	024	nego i za nas kojima će biti uračunato u pravednost to što verujemo u onog koji je vaskrsao iz mrtvih, našeg Gospoda Isusa.
045	ROM	004	025	[Bog] ga je predao da umre za naše prestupe, a vaskrsao ga da nas učini pravednima.
045	ROM	005	001	Pošto smo, dakle, opravdani verom, u miru smo s Bogom posredstvom našeg Gospoda Isusa Hrista.
045	ROM	005	002	Njegovim posredstvom smo verom stekli pristup k ovoj milosti u kojoj sada živimo, te se hvalimo nadom da ćemo učestvovati u Božijoj slavi.
045	ROM	005	003	Ipak, ne hvalimo se samo time, već i našim nevoljama, znajući da nevolja izgrađuje postojanost,
045	ROM	005	004	postojanost prekaljenost, a prekaljenost nadu.
045	ROM	005	005	Ova nada ne razočarava, jer je Bog izlio svoju ljubav u naša srca Duhom Svetim koji nam je dat.
045	ROM	005	006	Jer, dok smo još bili nemoćni, Hristos je u pravo vreme umro za bezbožne.
045	ROM	005	007	Naime, jedva da bi ko umro za pravednika, premda bi se neko i odvažio da umre za dobrog čoveka.
045	ROM	005	008	Ali, Bog je pokazao svoju ljubav prema nama time što je Hristos umro za nas dok smo još bili grešnici.
045	ROM	005	009	Koliko ćemo se više sada, pošto smo opravdani njegovom krvlju, izbaviti od Božijeg gneva njegovim posredstvom.
045	ROM	005	010	Pa, kad smo se izmirili s Bogom smrću njegovog Sina dok smo još bili Božiji neprijatelji, koliko ćemo pre biti spaseni njegovim životom sad kad smo izmireni!
045	ROM	005	011	I ne samo to, nego se i radujemo pred Bogom zbog onog što je učinio kroz našeg Gospoda Isusa Hrista, čijim smo posredstvom izmireni sa Bogom.
045	ROM	005	012	Prema tome, kao što je posredstvom jednog čoveka greh ušao u svet, a sa grehom i smrt, tako je smrt prešla na sve ljude, jer su svi sagrešili.
045	ROM	005	013	Greh je, naime, postojao na svetu i pre nego što je dat Zakon, ali se greh ne uračunava kad nema Zakona.
045	ROM	005	014	Ipak, smrt je carevala od Adama do Mojsija i nad onima koji nisu zgrešili sličnim prestupom kao Adam, koji je pralik onoga koji je trebalo da dođe.
045	ROM	005	015	Ali milost nije poput prestupa. Naime, koliko su prestupom jednog čoveka mnogi umrli, toliko se obilnije izlila na mnoge Božija milost i dar dan milošću jednog čoveka, Isusa Hrista.
045	ROM	005	016	Takođe, ima razlike i između dara [Božije milosti] i greha jednog čoveka. Osuda jednog greha je dovela do presude, dok je dar milosti i nakon mnogih prestupa doveo do opravdanja.
045	ROM	005	017	Jer, ako je prestupom jednog čoveka – preko njega – nastupila vladavina smrti, koliko će pre oni koji primaju izobilje [Božije] milosti i [Božiji] dar pravednosti, vladati u životu posredstvom Isusa Hrista!
045	ROM	005	018	Dakle, kao što je prestup jednog čoveka doveo do osude sve ljude, tako je pravedno delo jednog čoveka dovelo do pravednosti koja daje život svim ljudima.
045	ROM	005	019	Kao što su neposlušnošću jednog čoveka mnogi postali grešni, tako će poslušnošću jednoga mnogi biti učinjeni pravednima.
045	ROM	005	020	Zakon je uveden da se prestup uveća. A tamo gde se greh uvećao, onde se milost Božija prebogato izlila,
045	ROM	005	021	da, kao što je greh vladao putem smrti, tako milost [Božija] vlada putem pravednosti, koja vodi u večni život posredstvom našeg Gospoda Isusa Hrista.
045	ROM	006	001	Šta ćemo, dakle, reći? Treba li da nastavimo sa životom u grehu da bi se milost uvećala?
045	ROM	006	002	Nikako! Kako ćemo mi, koji smo umrli grehu, i dalje živeti u njemu?
045	ROM	006	003	Ili, zar ne znate da smo mi, koji smo krštenjem [sjedinjeni] s Hristom Isusom, istim krštenjem [sjedinjeni i] s njegovom smrću?
045	ROM	006	004	Tako smo, dakle, krštenjem sahranjeni s Hristom u njegovu smrt, da bismo, kao što je Hrist ustao iz mrtvih Očevom slavnom silom, i mi mogli da živimo novim životom.
045	ROM	006	005	Ako smo se, dakle, saživeli sa slikom njegove smrti, onda ćemo se saživeti i sa slikom njegovog vaskrsenja.
045	ROM	006	006	Znamo, naime, da je naš stari čovek razapet s [Hristom], da se obesnaži naše telo, te da ne budemo više robovi grehu.
045	ROM	006	007	Jer, onaj koji je mrtav, oslobođen je od greha.
045	ROM	006	008	No, ako smo umrli sa Hristom, verujemo da ćemo i živeti sa njim.
045	ROM	006	009	Znamo, naime, da je Hristos ustao iz mrtvih i da nikada više neće umreti, jer smrt više ne vlada nad njim.
045	ROM	006	010	Jer, kad je [Hristos] umro, umro je grehu jednom za svagda; a život koji sada živi, živi za Boga.
045	ROM	006	011	Tako i vi sebe smatrajte mrtvima grehu, a živima Bogu u Hristu Isusu.
045	ROM	006	012	Prema tome, greh ne sme više carevati u vašim smrtnim telima; ne pokoravajte se njegovim željama.
045	ROM	006	013	Ne predajte svoje udove da služe kao oruđe nepravde, nego predajte sebe Bogu kao oni koji su podignuti iz smrti u život, dajući svoje udove Bogu da služe kao oruđe pravednosti.
045	ROM	006	014	Neće greh vladati nad vama, jer niste pod Zakonom, nego pod milošću.
045	ROM	006	015	Da li to znači da ćemo grešiti zato što nismo [više] pod Zakonom, nego pod milošću? Nikako!
045	ROM	006	016	Ili, zar ne znate da kada se predate nekome na ropsku pokornost, vi ste u stvari robovi onome kome se pokoravate – bilo grehu koji vodi u smrt, bilo poslušnosti koja vodi k pravednosti?
045	ROM	006	017	Ali, hvala Bogu što ste od srca poslušali ono učenje kome ste povereni, iako ste nekad bili robovi greha.
045	ROM	006	018	Pošto ste, dakle, oslobođeni greha, postali ste sluge pravednosti.
045	ROM	006	019	Govorim svakodnevnim jezikom zbog slabosti vaše prirode. Kao što ste nekad predali svoje udove da služe nečistoti i bezakonju, što vodi k sve većem bezakonju, tako sada predajte svoje udove da služe pravednosti, što vodi k posvećenju.
045	ROM	006	020	Jer, kada ste robovali grehu, bili ste slobodni od pravednosti.
045	ROM	006	021	I kakvu ste korist imali od toga, čega se danas stidite? Ishod toga je smrt.
045	ROM	006	022	A sada, pošto ste oslobođeni greha, te služite Bogu, imate dobit koja se ogleda u posvećenju Bogu, a krajnji ishod je život večni.
045	ROM	006	023	Jer je plata za greh smrt, a dar Božiji je večni život u našem Gospodu Hristu Isusu.
045	ROM	007	001	Ili, zar ne znate, braćo – govorim onima koji poznaju Zakon – da Zakon ima vlast nad čovekom [samo] dok je živ?
045	ROM	007	002	Tako je i udata žena vezana Zakonom. Ali, ako joj muž umre, razrešena je Zakona koji je vezuje za muža.
045	ROM	007	003	Zato, ukoliko živi s drugim čovekom za života svog muža, biće nazvana preljubnicom. Ali, ako joj muž premine, razrešuje se Zakona, te tako ne čini preljubu ako se uda za drugoga.
045	ROM	007	004	Tako ste i vi, braćo moja, umrli za Zakon, time što je Hristos položio svoj život za nas, da pripadate njemu koji je vaskrsao iz mrtvih, te da budemo plodonosni za Boga.
045	ROM	007	005	Jer, dok smo živeli po zahtevima svoje prirode, naše grešne želje, podstaknute Zakonom, delovale su u našim udovima, a plod toga je bila smrt.
045	ROM	007	006	Ali, sada smo oslobođeni Zakona, pošto smo mrtvi onome koji nas je držao u ropstvu. Tako sad na novi način služimo Bogu Duhom, a ne slovom [Zakona], kako je bilo po starom.
045	ROM	007	007	Prema tome, šta ćemo reći? Da li je Zakon greh? Nikako! Ipak, ja ne bih znao šta je greh da nema Zakona. Jer, ne bih znao šta je požuda da Zakon nije rekao: „Ne poželi!“
045	ROM	007	008	Greh je po zapovesti uhvatio priliku i izazvao u meni svaku požudu. Naime, greh je bez Zakona mrtav.
045	ROM	007	009	Ranije sam živeo bez Zakona, ali kad je zapovest došla, greh je oživeo,
045	ROM	007	010	te sam ja umro. Tako me je zapovest, koja je trebalo da me vodi u život, dovela do smrti.
045	ROM	007	011	Greh je, naime, uhvatio priliku preko zapovesti, zaveo me i putem nje ubio.
045	ROM	007	012	Zakon je svet i zapovest je sveta, pravedna i dobra.
045	ROM	007	013	Znači li to da mi je dobro donelo smrt? Nipošto! Ipak, da bi se greh pokazao grehom, on me je posredstvom dobra doveo do smrti, tako da bi se putem zapovesti greh pokazao do krajnosti grešnim.
045	ROM	007	014	Znamo, naime, da je Zakon duhovan, a da sam ja telesan i kao takav u ropstvu greha.
045	ROM	007	015	Naime, ja ne razumem svoje postupke, jer ne činim ono što hoću, nego ono što mrzim.
045	ROM	007	016	A ako činim ono što neću, slažem se da je Zakon dobar.
045	ROM	007	017	Ipak, to sad ne činim više ja, nego greh koji stanuje u meni.
045	ROM	007	018	Znam, naime, da nikakvo dobro ne stanuje u meni, to jest u mome telu. Naime, imam želju da činim dobro, ali nisam u stanju da ga činim.
045	ROM	007	019	Jer, ne činim dobro koje hoću, već zlo koje neću.
045	ROM	007	020	Ako, dakle, činim ono što neću, onda to ne činim ja sam, već greh koji stanuje u meni.
045	ROM	007	021	Stoga, nalazim ovaj zakon: kad hoću da činim dobro, zlo mi se nameće.
045	ROM	007	022	Ja se, naime, u svom unutarnjem biću veselim Božijem Zakonu.
045	ROM	007	023	Ipak, opažam drugi zakon koji deluje u mojim udovima, koji ratuje protiv zakona moga uma i zarobljava me zakonom greha koji je u mojim udovima.
045	ROM	007	024	Jadan sam ja čovek! Ko će me izbaviti ovog smrtnog tela?
045	ROM	007	025	Hvala Bogu, koji to čini kroz Gospoda našeg Isusa Hrista! Dakle, ja svojim umom služim Božijem Zakonu, a grešnom prirodom zakonu greha.
045	ROM	008	001	Sad, dakle, nema nikakve osude za one koji su u Hristu.
045	ROM	008	002	Naime, zakon Duha, koji donosi život u Hristu Isusu, oslobodio me je zakona greha i smrti.
045	ROM	008	003	Jer, što Zakon nije mogao da učini zbog slabosti ljudske prirode, učinio je Bog tako što je poslao svog Sina u obličju svojstvenom grešnom čoveku, kao žrtvu za greh, te osudio greh u telu.
045	ROM	008	004	Bog je to učinio da bi se ispunili pravedni zahtevi Zakona na onima koji ne žive po grešnoj prirodi, nego po Duhu.
045	ROM	008	005	Jer, oni koji žive u skladu s grešnom prirodom, smeraju na ono što im ta priroda nalaže. A oni koji žive u skladu s Duhom, smeraju na ono što im Duh nalaže.
045	ROM	008	006	Naime, um [vođen] grešnom prirodom [donosi] smrt, a um [vođen] Duhom donosi život i mir.
045	ROM	008	007	Jer, kad se um upravlja po grešnoj prirodi, on se suprotstavlja Bogu, zato što se ne pokorava Božijem Zakonu, niti je u stanju da to čini.
045	ROM	008	008	Tako, oni koji se upravljaju po grešnoj prirodi ne mogu da ugode Bogu.
045	ROM	008	009	Ali, vi se ne upravljate prema grešnoj prirodi, već po Duhu, ukoliko Božiji Duh prebiva u vama. Ko nema Hristovog Duha, taj mu ne pripada.
045	ROM	008	010	Ako je Hristos u vama, telo je mrtvo zbog greha, ali Duh živi [u vama] zato što [vas je Bog] opravdao.
045	ROM	008	011	Ako, dakle, Duh Božiji, koji je podigao iz mrtvih Isusa, prebiva u vama, onda će isti [Bog] koji je Hrista podigao iz mrtvih, oživeti i vaša smrtna tela posredstvom Duha koji živi u vama.
045	ROM	008	012	Prema tome, braćo, nismo dužnici grešnoj prirodi da po njoj živimo.
045	ROM	008	013	Jer ako živite po grešnoj prirodi, morate da umrete. Ali, ako Duhom usmrtite svoja telesna dela, živećete.
045	ROM	008	014	Oni, naime, koje vodi Duh Božiji, sinovi su Božiji.
045	ROM	008	015	Jer, vi niste primili duha robovanja da opet strahujete, nego Duha usinovljenja, čijim posredovanjem vapimo: „Ava, Oče!“
045	ROM	008	016	Sâm Duh potvrđuje sa našim duhom da smo deca Božija.
045	ROM	008	017	A ako smo deca, onda ćemo od Boga primiti u posed što je obećao, a s Hristom primiti što njemu pripada. A pošto s Hristom trpimo, s njime ćemo učestvovati u slavi.
045	ROM	008	018	Smatram, naime, da patnje koje nas trenutno snalaze nisu ništa u poređenju sa slavom koja ima da se otkrije na nama.
045	ROM	008	019	Jer, čitava tvorevina s čežnjom iščekuje da se pokaže [slava] Božijih sinova.
045	ROM	008	020	Tvorevina je potčinjena prolaznosti, i to ne svojevoljno, nego po volji onoga koji ju je potčinio, u nadi
045	ROM	008	021	da će i ona sama biti oslobođena ropstva propadljivosti, radi slobode i slave dece Božije.
045	ROM	008	022	Znamo, naime, da čitava tvorevina uzdiše i muči se sve do sada, kao žena na porođaju.
045	ROM	008	023	I ne samo [tvorevina], nego i mi koji imamo Duha kao prvi od Božijih darova, takođe uzdišemo očekujući usinovljenje, otkupljenje svoga tela.
045	ROM	008	024	Nadom smo, naime, spaseni. A nada koja se vidi nije nada. Jer, onaj koji vidi, čemu da se nada?
045	ROM	008	025	Ali, ako se nadamo onome što ne vidimo, to onda strpljivo očekujemo.
045	ROM	008	026	Isto tako nam i Duh pomaže u našim slabostima. Mi, naime, ne znamo kako treba da molimo, ali Duh posreduje za nas uzdisajima koji se rečima ne mogu iskazati.
045	ROM	008	027	Onaj koji istražuje ljudska srca poznaje naum Duha, jer Duh po Božijoj volji posreduje za one koji su posvećeni.
045	ROM	008	028	Jer znamo da sve ide na dobro onima koji vole Boga, onima koje je on pozvao po svojoj volji.
045	ROM	008	029	Naime, one koje je unapred znao, te je i predodredio da se poistovete s likom njegovoga Sina, da bi on bio prvenac među mnogom braćom.
045	ROM	008	030	A one koje je predodredio, te je i pozvao. A koje je pozvao, te je i učinio pravednima pred sobom. A koje je učinio pravednima, te je proslavio.
045	ROM	008	031	Šta, dakle, da kažemo na sve ovo? Ako je Bog za nas, ko može protiv nas?
045	ROM	008	032	Neće li nam [Bog], koji nije poštedeo svog vlastitog Sina, nego ga je dao [da umre] za sve nas, darovati sa njim i sve drugo?
045	ROM	008	033	Ko će okriviti Božije izabranike? Bog ih opravdava!
045	ROM	008	034	Ko će [ih] osuditi? Hrist Isus koji je umro, i povrh toga vaskrsao – on koji je sada s desne strane Bogu – baš on se zauzima za nas!
045	ROM	008	035	Prema tome, ko će nas odvojiti od Hristove ljubavi? Nevolja, ili pritešnjenost, ili progon, ili glad, ili golotinja, ili opasnost, ili mač?
045	ROM	008	036	Jer ovako piše [u Svetom pismu]: „Zbog tebe nas ubijaju svagda, smatraju nas ovcama za klanje.“
045	ROM	008	037	Ali, uprkos svemu tome, mi nadmoćno pobeđujemo posredstvom onoga koji nas je zavoleo.
045	ROM	008	038	Uveren sam da nas ni smrt, ni život, ni anđeli, ni glavarstva, ni sadašnjost, ni budućnost, niti [ikakve] sile,
045	ROM	008	039	ni visina, ni dubina, niti išta od onoga što je stvoreno, ne mogu rastaviti od Božije ljubavi koju imamo posredstvom Hrista Isusa, našeg Gospoda.
045	ROM	009	001	Govorim istinu u Hristu. Moja savest mi po Svetom Duhu svedoči da ne lažem,
045	ROM	009	002	[kad kažem] da osećam veliku žalost i da me srce neprestano boli
045	ROM	009	003	za svoju braću, moje srodnike po telesnom poreklu. Radi njih bih želeo da sam budem proklet i odvojen od Hrista.
045	ROM	009	004	Oni su Izrailjci: njima pripada sinovstvo, slava, savezi, njima je dan Zakon, bogosluženje i obećanja.
045	ROM	009	005	Njihovi su i preci, a od njih vodi ljudsko poreklo i Hristos, koji je nad svima Bog. Njemu [nek je] slava doveka! Amin.
045	ROM	009	006	Ipak, Božija reč nije zatajila. Jer nisu svi koji su po rođenju Izrailjci, [pravi] Izrailjci,
045	ROM	009	007	niti su Avrahamova deca svi koji su njegovo potomstvo, nego: „Preko Isaka će se tvoje potomstvo nastaviti.“
045	ROM	009	008	To znači da deca po telesnom poreklu nisu Božija deca. Samo se deca rođena na osnovu obećanja računaju [u Avrahamovo] potomstvo.
045	ROM	009	009	Ovo je reč obećanja: „Doći ću u ovo vreme, i Sara će imati sina.“
045	ROM	009	010	I ne samo ona. Na isti način je i Reveka začela s našim praocem Isakom.
045	ROM	009	011	Naime, sinovi se tada još nisu bili rodili, niti su učinili ni dobro ni zlo. Tada joj je Bog, da bi učinio trajnom odluku o izabranju,
045	ROM	009	012	koje ne zavisi od učinjenih dela, nego od onoga koji poziva, rekao: „Stariji će mlađemu služiti.“
045	ROM	009	013	Baš kao što je napisano: „Jakova sam zavoleo, a Isava zamrzeo.“
045	ROM	009	014	Dakle, šta da kažemo? Da li je Bog nepravedan? Nikako!
045	ROM	009	015	Jer je Mojsiju rekao: „Smilovaću se kome [hoću] da se smilujem, i iskazaću milosrđe kome [hoću] da iskažem milosrđe.“
045	ROM	009	016	Prema tome, ništa ne zavisi od nečije želje ili truda, nego od Boga koji se smiluje.
045	ROM	009	017	Pismo, naime, kaže faraonu: „Podigao sam te da na tebi pokažem svoju silu, i da se moje ime razglasi po celom svetu.“
045	ROM	009	018	Prema tome, smiluje se na koga hoće, i otvrdne koga hoće.
045	ROM	009	019	Ali ti ćeš mi reći: „Zašto onda [Bog] i dalje traži krivicu na ljudima? Jer, ko može da se suprotstavi njegovoj volji?“
045	ROM	009	020	Čoveče, pa ko si ti da se raspravljaš s Bogom? Hoće li glinena posuda reći onome koji ju je načinio: „Zašto si me takvom načinio?“
045	ROM	009	021	Konačno, zar grnčar nema pravo da od iste gline načini jednu posudu za svečane prilike, a drugu za svakodnevnu upotrebu?
045	ROM	009	022	A šta ako je Bog, želeći da pokaže svoj gnev i obznani svoju moć, s velikim strpljenjem podnosio posude gneva, one koji su dozreli za propast?
045	ROM	009	023	[On je to učinio] kako bi objavio bogatstvo svoje slave na posudama njegovog milosrđa, koje je unapred pripremio za [njegovu] slavu.
045	ROM	009	024	To smo mi, koje je Bog pozvao ne samo od Jevreja, nego i od neznabožaca.
045	ROM	009	025	Kao što kaže [prorok] Osija: „Narod koji nije moj narod nazvaću svojim narodom, i onu koja nije voljena, voljenom.“
045	ROM	009	026	„A na mestu gde im se reklo:’Vi niste narod moj’, nazvaće se’sinovima živoga Boga.’“
045	ROM	009	027	A Isaija kliče o Izrailju: „Ako bude broj sinova Izrailjevih kao pesak na morskoj obali, [samo] će se ostatak spasti,
045	ROM	009	028	jer Gospod će ispuniti svoju reč, ostvariti je na zemlji.“
045	ROM	009	029	Kao što je prorok Isaija prorekao: „Da nam Gospod nad vojskama nije ostavio potomstvo, bili bismo kao Sodoma i nalik na Gomoru.“
045	ROM	009	030	Dakle, šta ćemo zaključiti? Da su neznabošci, koji se nisu trudili da steknu pravednost pred Bogom, stekli tu pravednost, pravednost do koje se dolazi verom.
045	ROM	009	031	Međutim, narod izrailjski, koji je težio za zakonom koji bi vodio k pravednosti, nije dostigao taj zakon.
045	ROM	009	032	Zašto? Zato što nisu nastojali da do njega dođu verom, nego delima. Tako su se spotakli o kamen.
045	ROM	009	033	Kao što je [u Pismu] napisano: „Evo, postavljam na Sionu kamen za spoticanje i stenu za posrtanje. Ali, ko u njega poveruje, neće se postideti.“
045	ROM	010	001	Braćo, želja moga srca i molitva Bogu za njih je da se oni spasu.
045	ROM	010	002	Ja, naime, mogu da im posvedočim da imaju revnosti za Boga, ali bez pravog razumevanja.
045	ROM	010	003	Ali pošto nisu poznavali Božiju pravednost, želeli su da uspostave svoju sopstvenu, te se nisu potčinili Božijoj pravednosti.
045	ROM	010	004	Jer, Hrist je dovršetak Zakona, da svako ko veruje [u njega] dođe do pravednosti pred Bogom.
045	ROM	010	005	Jer, Mojsije piše o pravednosti koja se temelji na Zakonu: „Ko ih vrši, po njima će steći život.“
045	ROM	010	006	A pravednost koja se temelji na veri kaže: „Nemoj reći u svome srcu:’Ko će se popeti na nebo?’“(to jest, da spusti Hrista)
045	ROM	010	007	„ili:’Ko će sići u bezdan?’“(to jest, da dovede Hrista iz mrtvih).
045	ROM	010	008	Ono što kaže je ovo: „Reč je blizu tebe, u tvojim ustima i u tvome srcu“– to jest, poruka vere koju propovedamo.
045	ROM	010	009	Jer, ako ispovediš da je Isus Gospod i veruješ u svome srcu da ga je Bog podigao iz mrtvih, bićeš spasen.
045	ROM	010	010	Naime, verovanje srcem donosi pravednost [pred Bogom], a ispovedanje usana spasenje.
045	ROM	010	011	Zato Pismo govori: „Ko god u njega poveruje, neće se postideti.“
045	ROM	010	012	Jer, nema razlike između Jevrejina i Grka, budući da je isti Gospod nad svima; on bogato blagosilja one koji ga prizivaju.
045	ROM	010	013	Naime: „Svako ko zazove ime Gospodnje, biće spasen.“
045	ROM	010	014	Ali, kako da prizovu onoga u koga ne veruju? Kako da veruju u onoga za koga nisu čuli? Kako da čuju bez propovednika?
045	ROM	010	015	A opet, kako da vesnici propovedaju ako nisu poslani? Jer, ovako je napisano: „Kako li su divne noge onih koji donose dobre vesti.“
045	ROM	010	016	Ipak, nisu svi poslušali Radosnu vest. Naime, Isaija kaže: „Gospode, ko je poverovao našoj poruci?“
045	ROM	010	017	Dakle, vera dolazi preko poruke, a poruka posredstvom Hristove reči.
045	ROM	010	018	Ali, ja pitam: zar nisu čuli? Naravno da su čuli! Jer: „Glas je celom odjeknuo zemljom, reči su im do nakraj sveta stigle.“
045	ROM	010	019	A ja pitam: zar Izrailj nije razumeo? Ponajpre Mojsije kaže: „Ja ću vas učiniti ljubomornim narodom koji nije narod, razdražiću vas narodom bezumnim.“
045	ROM	010	020	Isaija hrabro kaže: „Našli su me koji me nisu tražili, objavio sam se onima koji nisu pitali za mene.“
045	ROM	010	021	A Izrailju veli: „Ruke svoje pružao sam vazdan prema narodu neposlušnom i nedokazanom.“
045	ROM	011	001	Pitam dakle: da Bog možda nije odbacio svoj narod? Nikako! Jer i ja sam Izrailjac, potomak Avrahamov, iz plemena Venijaminovog.
045	ROM	011	002	Nije Bog odbacio svoj narod, koji je predvideo. Ili, zar ne znate šta piše u Pismu o Iliji – kad se žali Bogu na Izrailjce?
045	ROM	011	003	„Gospode, pobili su tvoje proroke, srušili su tvoje žrtvenike, a ja sam ostao sam, pa i mene nastoje da ubiju.“
045	ROM	011	004	Međutim, šta mu [Bog] odgovara? „Ostavio sam sebi sedam hiljada ljudi, koji nisu pali na kolena pred Valom.“
045	ROM	011	005	Prema tome, i u sadašnje vreme postoji ostatak izabran po milosti.
045	ROM	011	006	Dakle, ako se [izbor vrši] po milosti, onda ne [može da se vrši] po delima. Inače, milost ne bi više bila milost.
045	ROM	011	007	Šta onda? [Narod] izrailjski nije postigao ono za čim je težio. To su dostigli izabrani, a ostali su otvrdnuli.
045	ROM	011	008	Kao što je napisano: „Bog im dade duh tvrdoglavi, da očima ne vide, i ušima ne čuju, sve do današnjega dana.“
045	ROM	011	009	A David kaže: „Nek im sto postane zamka i klopka, prepreka i odmazda,
045	ROM	011	010	nek im oči potamne, da ne vide, i leđa im se zauvek pogrbe.“
045	ROM	011	011	Pitam, dakle: zar su posrnuli da bi sasvim pali? Nikako! U stvari, njihovim prestupom spasenje je došlo drugim narodima, da u njima izazove ljubomoru.
045	ROM	011	012	Ako, dakle, njihov prestup znači bogatstvo za svet, a njihov poraz bogatstvo za ostale narode, koliko li će više značiti njihovo puno [uključenje]?
045	ROM	011	013	A vama koji niste Jevreji, kažem: kao apostol neznabožaca hvalim svoju službu,
045	ROM	011	014	ne bih li u njima, mom narodu, pobudio ljubomoru, te spasao neke od njih.
045	ROM	011	015	Jer, ako njihovo odbacivanje znači pomirenje za svet, šta će njihovo ponovno prihvatanje biti ako ne život iz mrtvih?
045	ROM	011	016	Naime, ako je prvi hleb svet, onda je i [sve] testo [sveto]; ako je koren svet, onda su i [sve] grane [svete].
045	ROM	011	017	Pa ako su neke grane i odlomljene, a ti si se kao divlja maslina nakalemio na njih, te deliš sa njima koren i sokove pitome masline,
045	ROM	011	018	ne uznosi se nad granama. Ako, pak, hoćeš da se uznosiš, znaj da ne nosiš ti koren, nego koren tebe.
045	ROM	011	019	No, ti ćeš reći: „Grane su odlomljene da bih se ja nakalemio.“
045	ROM	011	020	Dobro, one su odlomljene zbog neverovanja, a ti stojiš verom. Zato ne misli visoko o sebi, nego se boj.
045	ROM	011	021	Jer, ako Bog nije poštedeo prirodne grane, neće poštedeti ni tebe.
045	ROM	011	022	Stoga, uvidi Božiju dobrotu, kao i njegovu strogost: strogost nad onima koji su pali, a dobrotu Božiju na sebi ako ostaneš u toj dobroti – inače ćeš i sam biti odsečen.
045	ROM	011	023	Čak će i oni [Izrailjci] koji ne ostanu u neverovanju biti nakalemljeni, jer je Bog u stanju da ih ponovo nakalemi.
045	ROM	011	024	Ako si ti, po prirodi grana divlje masline, odsečen, te protiv prirode nakalemljen na pitomu maslinu, koliko li će lakše prirodne grane biti nakalemljene na sopstvenu maslinu?!
045	ROM	011	025	Braćo, ne želim da ostanete u neznanju u pogledu ove tajne, da se ne biste oslanjali na sopstvenu mudrost: jedan deo izrailjskog naroda je otvrdnuo dok se ne upotpuni broj neznabožaca koji će doći [Bogu].
045	ROM	011	026	Tako će se sav Izrailj spasti, kao što je napisano: „Od Siona će doći Izbavitelj, ukloniće bezbožnost od Jakova.
045	ROM	011	027	Evo, ovo je moj savez s njima, kad uklonim njihove grehe.“
045	ROM	011	028	S obzirom [da odbijaju] Radosnu vest, oni su neprijatelji radi vas, ali, s obzirom na izabranje, [Bog] ih voli zbog [njihovih] praotaca.
045	ROM	011	029	Jer, Bog ne menja svoje mišljenje u pogledu svog izbora i darova.
045	ROM	011	030	Kao što ste vi nekad bili neposlušni Bogu, a sada ste usled njihove neposlušnosti primili milosrđe [od Boga],
045	ROM	011	031	tako su i oni sada, postali neposlušni [Bogu] radi vas, da bi im [Bog] iskazao milosrđe.
045	ROM	011	032	Bog je, naime, sve zatvorio pod neposlušnost da bi svima iskazao svoje milosrđe.
045	ROM	011	033	„O, dubino bogatstva, mudrosti i znanja Božijeg! Kako li su nedokučive njegove odluke i neistraživi njegovi putevi!
045	ROM	011	034	Jer, ko je upoznao um Gospodnji? Ko li mu je bio savetnik?
045	ROM	011	035	Zar mu je ko ikada dao šta, da bi mu on to vratio?
045	ROM	011	036	Jer, sve potiče od njega, i sve je stvoreno njegovim posredstvom, i za njega. Njemu nek je slava doveka! Amin.“
045	ROM	012	001	Zato vas zaklinjem, braćo, milosrđem Božijim, da prinesete sebe Bogu kao živu žrtvu, posvećenu i bogougodnu, da to bude vaša duhovna služba Bogu.
045	ROM	012	002	Ne prilagođavajte se ovome svetu, nego se preobražavajte obnavljanjem svoga uma, da biste mogli da prosudite šta je Božija volja, šta je dobro, ugodno i savršeno.
045	ROM	012	003	Naime, na osnovu milosti koja mi je dana, svakome od vas kažem: ne precenjujte sebe, nego mislite o sebi razborito, primereno meri vere koju je Bog dao svakom [od vas].
045	ROM	012	004	Jer, kako u jednom telu imamo mnogo udova, tako nijedan od udova ne obavlja istu ulogu.
045	ROM	012	005	Jednako smo i mi, iako mnogi, jedno telo u zajedništvu s Hristom, a kao pojedinci, udovi smo jedni drugima.
045	ROM	012	006	Tako, imamo različite darove po milosti koju smo primili [od Boga]. Ko [ima dar] proroštva, [neka ga koristi] u skladu sa svojom verom;
045	ROM	012	007	ko [ima dar] služenja, neka služi; ko [ima dar] poučavanja, neka poučava;
045	ROM	012	008	ko [ima dar] tešenja, neka teši; ko [ima dar] davanja, neka bude darežljiv, ko [ima dar] upravljanja, neka bude vredan; ko [ima dar] iskazivanja milosrđa, neka bude radostan.
045	ROM	012	009	Ljubav neka bude iskrena. Mrzite zlo, čvrsto se držite onoga što je dobro.
045	ROM	012	010	Volite jedni druge bratskom ljubavlju, ističite se u međusobnom uvažavanju.
045	ROM	012	011	Budite marljivi u revnosti, gorljivi u duhu, služite Gospodu.
045	ROM	012	012	Nada neka vas drži u radosti, budite postojani u nevolji, istrajni u molitvi.
045	ROM	012	013	Delite što imate sa svetima u oskudici, upražnjavajte gostoprimstvo.
045	ROM	012	014	Blagosiljajte one koji vas progone, blagosiljajte, a ne kunite.
045	ROM	012	015	Radujte se sa onima koji se raduju, plačite sa onima koji plaču.
045	ROM	012	016	Budite složne misli; ne zanosite se misleći visoko o sebi, nego se povedite za onim što je ponizno. Ne smatrajte sebe mudrima.
045	ROM	012	017	Nikome ne vraćajte zlo za zlo; starajte se da činite ono što je dobro među svim ljudima.
045	ROM	012	018	Ako je moguće, činite sve što je do vas da živite u miru sa svim ljudima.
045	ROM	012	019	Ne osvećujte se, voljeni moji, nego dajte mesta [Božijem] gnevu. Jer [u Svetom pismu] piše: „Moja je osveta! Ja ću uzvratiti“– govori Gospod.
045	ROM	012	020	Umesto toga: „Ako je tvoj neprijatelj gladan, nahrani ga, i ako je žedan, napoj ga. Jer ako tako činiš, zgrnućeš žar ugljeni na njegovu glavu.“
045	ROM	012	021	Ne daj da te zlo nadvlada, nego ti nadvladaj zlo dobrim.
045	ROM	013	001	Svaki čovek neka se pokorava državnim vlastima. Jer nijedna vlast ne postoji bez Božijeg dopuštenja; Bog je postavio postojeće vlasti.
045	ROM	013	002	Prema tome, ko se suprotstavlja vlasti, protivi se onome što je Bog uredio, a koji se tome protive, biće osuđeni.
045	ROM	013	003	Vladari, naime, ne predstavljaju strah za one koji čine dobro, nego za one koji čine zlo. Ako ne želiš da se bojiš vlasti, čini dobro, pa će te vlast pohvaliti.
045	ROM	013	004	Jer, vlast služi Bogu za tvoje dobro. Ako činiš zlo, boj se, jer vlast ne nosi mač bez razloga. Ona je Božiji sluga, izvršilac kazne nad onim koji čini zlo.
045	ROM	013	005	Stoga se treba pokoravati vlastima, ne samo da bi se izbegla kazna, nego i radi savesti.
045	ROM	013	006	Zbog toga i plaćate poreze, jer oni koji rade na tome, Božije su sluge.
045	ROM	013	007	Plaćajte svakome što dugujete: porez onome kome [dugujete] porez, carinu onome kome [dugujete] carinu; poštovanje onome kome [dugujete] poštovanje, i čast onome kome [dugujete] čast.
045	ROM	013	008	Nikome ništa ne dugujte, osim da volite jedni druge. Jer onaj koji voli drugoga, ispunio je [Božiji] Zakon.
045	ROM	013	009	Naime, zapovesti: „Ne čini preljube, ne ubij, ne ukradi, ne poželi [tuđe]“, i bilo koja druga, svode se na ovu jednu: „Voli bližnjega svoga kao samoga sebe.“
045	ROM	013	010	Ljubav ne nanosi zlo bližnjemu. Prema tome, ljubav je ispunjenje Zakona.
045	ROM	013	011	[Činite ovo], jer znate u kakvom vremenu [živimo]. Došao je čas da se probudite iz sna, jer sad nam je spasenje bliže nego onda kada smo uzverovali.
045	ROM	013	012	Noć je na izmaku, a dan se nazire. Stoga, odbacimo od sebe dela koja pripadaju tami i opašimo se oružjem svetlosti.
045	ROM	013	013	Živimo kako priliči životu po danu, ne u bančenjima i pijankama, ne u razvratu i pohotama, ne u svađi i zavisti,
045	ROM	013	014	nego obucite se u Gospoda Isusa Hrista. I ne udovoljavajte požudama brinući se za telo.
045	ROM	014	001	Prihvatajte slaboga u veri, ne sporeći se oko stavova.
045	ROM	014	002	Neko veruje da sme sve da jede, dok slabi veruje da sme da jede [samo] povrće.
045	ROM	014	003	Ko jede [sve] neka ne omalovažava onoga koji ne jede [sve], a koji ne jede [sve] neka ne osuđuje onoga koji jede [sve], jer je Bog prihvatio obojicu.
045	ROM	014	004	Ko si ti da sudiš tuđem sluzi? Njegov Gospodar odlučuje o tome hoće li se ovaj održati ili propasti. Ipak, on će se održati, jer je Gospod kadar da ga održi.
045	ROM	014	005	Neko smatra da su neki dani važniji od drugih, a za nekoga su svi dani jednaki. Samo neka je svako uveren u svoje mišljenje.
045	ROM	014	006	Ko pridaje značaj određenom danu, čini to radi Gospoda; ko jede [sve], čini to Gospodu [na slavu], jer Bogu zahvaljuje. Pa i onaj koji ne jede, ne jede radi Gospoda, te i on zahvaljuje Bogu.
045	ROM	014	007	Niko od nas ne živi za sebe i niko ne umire za sebe.
045	ROM	014	008	Ako živimo, za Gospoda živimo, i ako umiremo, za Gospoda umiremo. Dakle, bilo da živimo ili umiremo, pripadamo Gospodu.
045	ROM	014	009	Zato je Hrist umro i oživeo, da bi bio Gospod živima i mrtvima.
045	ROM	014	010	Prema tome, ko si ti da sudiš svome bratu? Ili, zašto omalovažavaš svoga brata? Jer, svi ćemo stati pred Božiji sud.
045	ROM	014	011	Napisano je, naime: „Života mi moga – govori Gospod – svako će se koleno saviti preda mnom, i svaki će jezik dati slavu Bogu.“
045	ROM	014	012	Dakle, svako od nas će za sebe dati odgovor Bogu.
045	ROM	014	013	Zato ne osuđujmo više jedni druge, nego radije odlučite da ne činite ništa što bi brata navelo da posrne ili da sagreši.
045	ROM	014	014	Znam i uveren sam u Gospodu Isusu da nikakva [hrana] nije nečista sama po sebi; nečista je samo za onog koji smatra da je nečista.
045	ROM	014	015	Ako je tvoj brat ožalošćen zbog nečega što ti jedeš, to znači da ne postupaš iz ljubavi. Ne upropašćuj hranom onoga za koga je Hrist umro.
045	ROM	014	016	Stoga, ne dozvolite da vaše dobro izađe na loš glas.
045	ROM	014	017	Jer jelo i piće ne čine Carstvo Božije, nego pravednost, mir i radost po Duhu Svetome.
045	ROM	014	018	Jer onaj koji tako služi Hristu, ugodan je Bogu i poštovan od ljudi.
045	ROM	014	019	Zato nastojmo da radimo na miru i uzajamnom izgrađivanju.
045	ROM	014	020	Ne dozvoli da se zbog hrane uništava Božije delo! Svaka [hrana] je čista, ali nije dobro ako neko jede nešto što će drugoga navesti na greh.
045	ROM	014	021	Dobro je ne jesti meso i ne piti vino, i uzdržavati se od onoga što bi moglo uzrokovati da tvoj brat posrne.
045	ROM	014	022	Ono što veruješ, zadrži za sebe pred Bogom. Blažen je onaj koji ne osuđuje sebe za ono u šta je uveren.
045	ROM	014	023	Ko jede sa sumnjom, osuđuje sebe, jer to ne čini po veri. Naime, sve što se ne čini po veri, greh je.
045	ROM	015	001	Mi jaki dužni smo da pomažemo slabima u njihovim slabostima, a ne da ugađamo sebi.
045	ROM	015	002	Svako od nas neka ugađa svome bližnjemu na njegovo dobro i izgrađivanje.
045	ROM	015	003	Jer, ni Hrist nije ugađao sebi, nego kako je napisano: „Uvrede onih koji tebe vređaju, pale su na mene.“
045	ROM	015	004	A sve što je unapred napisano, napisano je nama za pouku, da bismo putem strpljivosti i putem utehe koje daje Pismo, imali nadu.
045	ROM	015	005	A Bog, [izvor] strpljivosti i utehe, dao vam da budete složni u mišljenju, sledeći primer Hrista Isusa,
045	ROM	015	006	da složno u jedan glas proslavite Boga i Oca našega Gospoda Isusa Hrista.
045	ROM	015	007	Zato prihvatajte jedni druge, kao što je Hristos prihvatio vas na slavu Božiju.
045	ROM	015	008	Jer, kažem vam da je Hristos poslužio Jevrejima radi Božije istine, da potvrdi obećanja dana njihovim precima,
045	ROM	015	009	da bi i narodi proslavljali Boga za njegovo milosrđe, kao što je napisano: „Zato ću te hvaliti među pucima, tvoje ću ime pesmom proslavljati.“
045	ROM	015	010	I ponovo: „Radujte se, puci, sa narodom njegovim.“
045	ROM	015	011	I opet: „Svi puci, slavite Gospoda, veličajte ga, svi narodi!“
045	ROM	015	012	A Isaija ponovo kaže: „Pojaviće se Jesejev koren, on će doći da vlada narodima, u njega će položiti nadu.“
045	ROM	015	013	Neka vas Bog, [izvor] nade, ispuni svakom radošću i mirom po veri u njega, da obilujete u nadi silom Duha Svetoga.
045	ROM	015	014	Braćo moja, ja sam uveren da ste vi puni dobrote, ispunjeni svakim znanjem, sposobni da poučavate jedni druge.
045	ROM	015	015	Ipak, tu i tamo sam vam nešto odlučnije pisao, da vas podsetim na milost koju mi je dao Bog,
045	ROM	015	016	da budem sluga Hrista Isusa među neznabošcima. Ja služim kao sveštenik propovedajući Božiju Radosnu vest, da bi oni bili Bogu prihvatljiv dar koji mu se na žrtvu prinosi, i koji je posvećen Duhom Svetim.
045	ROM	015	017	Zato mogu da se dičim u Hristu Isusu radi svoje službe Bogu.
045	ROM	015	018	Ja se, naime, usuđujem da govorim samo o onome što je Hrist učinio preko mene, da bi doveo narode k poslušnosti Bogu. On je to činio rečju i delom,
045	ROM	015	019	silom čudnih znakova i čuda, silom Duha Božijeg. Tako sam od Jerusalima, pa sve do Ilirika navestio Radosnu vest Hristovu,
045	ROM	015	020	smatrajući za čast da navešćujem Radosnu vest tamo gde Hristos nije bio poznat, da ne bih zidao na tuđem temelju.
045	ROM	015	021	Nego kako je napisano: „Videće oni kojima nije objavljen, shvatiće oni koji za njega nisu čuli.“
045	ROM	015	022	Zbog toga sam mnogo puta bio sprečen da dođem k vama.
045	ROM	015	023	Ali, sad, pošto za mene nema više posla u tim krajevima, hteo bih da dođem k vama, što već godinama želim.
045	ROM	015	024	Nadam se da ću vas posetiti na svom putu za Španiju i da ćete me vi ispratiti tamo, pošto se, donekle, nauživam vašeg društva.
045	ROM	015	025	Sad, međutim, idem u Jerusalim da tamo poslužim svetima.
045	ROM	015	026	Jer crkve u Makedoniji i Ahaji su odlučile da daju dar za siromašne među Božijim narodom u Jerusalimu.
045	ROM	015	027	Oni su sami odlučili da daju, ali su im i dužnici. Jer, ako su neznabošci postali učesnici u njihovim duhovnim dobrima, dužni su da im pomognu i u njihovim telesnim potrebama.
045	ROM	015	028	Kad, dakle, obavim to i uručim im što je skupljeno, krenuću za Španiju i posetiti vas usput.
045	ROM	015	029	A znam, naime, da ću tom prilikom doći sa punom merom Hristovog blagoslova.
045	ROM	015	030	Zaklinjem vas, braćo, našim Gospodom Isusom Hristom i ljubavlju Duha: združite se sa mnom u borbi moleći se Bogu za mene,
045	ROM	015	031	da se izbavim od nevernika u Judeji, i da Božiji narod prihvati moju službu u Jerusalimu.
045	ROM	015	032	Potom bih, Božijom voljom, došao k vama s radošću da se zajedno sa vama odmorim.
045	ROM	015	033	Neka Bog, [izvor] mira, bude sa svima vama. Amin.
045	ROM	016	001	Preporučujem vam našu sestru Fivu, koja služi crkvi u Kenhreji.
045	ROM	016	002	Prihvatite je u Gospodu, onako kako priliči Božijem narodu. Pomozite joj u svemu što joj od vas bude zatrebalo, jer je ona bila pomoćnica mnogima, pa i meni samom.
045	ROM	016	003	Pozdravite Priskilu i Akilu, moje saradnike u Hristu Isusu,
045	ROM	016	004	koji su izložili opasnosti svoje živote zbog mene. I ne zahvaljujem im samo ja, već i sve crkve nekadašnjih neznabožaca.
045	ROM	016	005	Pozdravite takođe i crkvu koja se okuplja u njihovom domu. Pozdravite mog voljenog Epeneta, koji je prvi iz [Male] Azije poverovao u Hrista.
045	ROM	016	006	Pozdravite Mariju, koja se mnogo trudila za vas.
045	ROM	016	007	Pozdravite Andronika i Junija, moje sunarodnike i drugove u sužanjstvu, koji su istaknuti među apostolima; oni su i pre mene [poverovali] u Hrista.
045	ROM	016	008	Pozdravite moga u Gospodu voljenoga Amplija.
045	ROM	016	009	Pozdravite i Urbana, mog saradnika u službi za Hrista, i mog voljenog Stahija.
045	ROM	016	010	Pozdravite Apelija, koji je okušan u službi za Hrista. Pozdravite i sve Aristovulove.
045	ROM	016	011	Pozdravite moga sunarodnika Irodiona. Pozdravite i Narkisove koji [veruju] u Gospoda.
045	ROM	016	012	Pozdravite Trifenu i Trifozu koje se trude u Gospodu. Pozdravite voljenu Persidu, koja se mnogo trudila u Gospodu.
045	ROM	016	013	Pozdravite Rufa, izabranog u Gospodu i majku njegovu i moju.
045	ROM	016	014	Pozdravite Asinkrita, Flegonta, Ermija, Patrova, Erma, i braću koja su sa njima.
045	ROM	016	015	Pozdravite još i Filologa i Juliju, Nireja i njegovu sestru, i Olimpa, i sve svete koji su sa njima.
045	ROM	016	016	Pozdravite jedni druge svetim poljupcem. Pozdravljaju vas sve Hristove crkve.
045	ROM	016	017	Molim vas, braćo, da obratite pažnju na one koji stvaraju razdore i daju povod grehu, protiveći se učenju kojim ste poučeni. Zato izbegavajte takve.
045	ROM	016	018	Takvi ljudi ne služe našem Gospodu Hristu, nego svome trbuhu, jer oni umilnim i laskavim rečima zavode srca bezazlenih.
045	ROM	016	019	Uostalom, vaša poslušnost svima je poznata. Zato se radujem zbog vas, ali hoću da budete mudri za dobro, a bezazleni za zlo.
045	ROM	016	020	A Bog, [izvor] mira, satrće ubrzo Satanu pod vašim nogama. Milost Gospoda našega Isusa neka bude sa vama!
045	ROM	016	021	Pozdravlja vas Timotej, moj saradnik, kao i Lukije, Jason i Sosipatar, moji sunarodnici.
045	ROM	016	022	Pozdravljam vas u Gospodu ja, Tertije, koji sam pisao ovu poslanicu.
045	ROM	016	023	Pozdravlja vas Gaj, moj domaćin, u čijem domu se okuplja crkva. Pozdravlja vas Erast, gradski blagajnik, i brat Kvart.
045	ROM	016	024	Milost Gospoda Isusa Hrista neka bude sa svima vama!
045	ROM	016	025	Neka je hvaljen onaj koji može da vas ojača saglasno mome propovedanju Radosne vesti o Isusu Hristu i saglasno sa otkrivenjem tajne koja je vekovima bila neobjavljena.
045	ROM	016	026	A sada je ta tajna po proročkim spisima otkrivena narodima po zapovesti večnoga Boga, da bi poslušali i poverovali.
045	ROM	016	027	Jedinom mudrom Bogu, po Isusu Hristu, nek je slava u sve vekove! Amin.
#
# BOOK	046	1CO	1 Corinthians	1 Korinćanima
046	1CO	001	001	[Od] Pavla, Božijom voljom pozvanog da bude apostol Hrista Isusa, i [od] brata Sostena,
046	1CO	001	002	Božijoj crkvi u Korintu, posvećenima koji su u Hristu, pozvanima da budu sveti [Božiji narod], zajedno sa svima koji posvuda prizivaju našega Gospoda Isusa Hrista, njihovog i našeg.
046	1CO	001	003	Milost vam i mir od Boga, Oca našega, i Gospoda Isusa Hrista.
046	1CO	001	004	Uvek zahvaljujem svome Bogu za vas zbog Božije milosti koja vam je data u Hristu Isusu.
046	1CO	001	005	Jer u njemu ste se u svemu obogatili, u svakoj vrsti govora i znanja.
046	1CO	001	006	Tako se i svedočanstvo Isusa Hrista utvrdilo među vama,
046	1CO	001	007	te ne oskudevate ni u jednom duhovnom daru, dok čekate da Gospod naš, Isus Hristos bude otkriven.
046	1CO	001	008	On će vas učiniti postojanima do kraja, da budete besprekorni na dan našeg Gospoda Isusa Hrista.
046	1CO	001	009	Veran je Bog koji vas je pozvao u zajedništvo sa njegovim Sinom, Isusom Hristom, našim Gospodom.
046	1CO	001	010	Molim vas, braćo, u ime našeg Gospoda Isusa Hrista, da svi isto govorite i da ne bude podele među vama, nego budite potpuno sjedinjeni istim razumom i istim mišljenjem.
046	1CO	001	011	Naime, obavešten sam o vama, braćo moja, od Hlojinih, da su svađe među vama.
046	1CO	001	012	Mislim na to što svaki od vas govori: „Ja sam za Pavla“ili „Ja sam za Apolosa“ili „Ja sam za Kifu“ili „A ja sam za Hrista.“
046	1CO	001	013	Zar se Hristos podelio? Ili, da nije Pavle razapet za vas? Ili, zar ste u Pavlovo ime kršteni?
046	1CO	001	014	Hvala Bogu što nikog drugog od vas nisam krstio, osim Krispa i Gaja,
046	1CO	001	015	inače biste mogli da kažete da ste u moje ime kršteni.
046	1CO	001	016	Da, krstio sam još i Stefanine ukućane. Pored toga, ne znam da li sam krstio koga drugog.
046	1CO	001	017	Hristos me, naime, nije poslao da krštavam, nego da propovedam Radosnu vest, i to ne rečima [ljudske] mudrosti, da Hristov krst ne bi izgubio svoju silu.
046	1CO	001	018	Jer govor o krstu je ludost za one koji propadaju, a za nas spasene je Božija sila.
046	1CO	001	019	Jer [u Svetom pismu] piše: „Uništiću mudrost mudraca i odbaciću umnost umnika.“
046	1CO	001	020	Gde je, dakle, mudrac? Gde je znalac? Gde je vični raspravama ovoga sveta? Nije li Bog pokazao da je mudrost ovoga sveta ludost?
046	1CO	001	021	I budući da svet nije upoznao Boga po njegovoj mudrosti, Bog je odlučio da ludošću propovedanja spase one koji veruju.
046	1CO	001	022	Tako Jevreji traže znake, a Grci traže mudrost.
046	1CO	001	023	A mi propovedamo Hrista razapetoga, kamen spoticanja za Jevreje, ludost za mnogobošce,
046	1CO	001	024	a za one koje je Bog pozvao, kako Jevreje tako i Grke, Hrista – silu i mudrost Božiju.
046	1CO	001	025	Jer je Božija ludost mudrija od ljudi, i Božija slabost jača od ljudske sile.
046	1CO	001	026	Pogledajte sebe, braćo, kakvi ste bili kad vas je [Bog] pozvao. Po ljudskim merilima, niste bili ni mudri, ni moćni, ni visokog roda.
046	1CO	001	027	Ali Bog je izabrao one koje u svetu smatraju ludima, da posrami one koje smatraju mudrima, i one koje drže za nemoćne da posrami one koje drže za nadmoćne.
046	1CO	001	028	On je izabrao one koji su u svetu beznačajni, prezreni, i ništavni, da obezvredi one na koje se gleda s uvažavanjem.
046	1CO	001	029	I to zato da se niko ne bi hvalio pred Bogom.
046	1CO	001	030	On je izvor vašeg života u Hristu Isusu, koji je nama postao mudrost od Boga, i pravednost, i posvećenje i otkupljenje.
046	1CO	001	031	Baš kao što je napisano: „Ko hoće da se hvali, neka se hvali Gospodom.“
046	1CO	002	001	A kada sam došao k vama, braćo, nisam nastupio sa uzvišenim govorom ili mudrošću da vam navestim Božiju tajnu.
046	1CO	002	002	Odlučio sam, naime, da među vama ne znam ni za šta drugo osim za Isusa Hrista, i to razapetoga.
046	1CO	002	003	Tako sam se pred vama pojavio u slabosti, sa strahom i velikom tremom.
046	1CO	002	004	Pa i moj govor i moja propoved nisu se zasnivali na ubedljivim rečima ljudske mudrosti, nego na dokazivanju sile Duha,
046	1CO	002	005	da se vaša vera ne bi temeljila na ljudskoj mudrosti, nego na Božijoj sili.
046	1CO	002	006	Ali mudrost navešćujemo među zrelima, ali ne mudrost ovoga sveta, niti od vladara ovoga sveta koji propadaju.
046	1CO	002	007	Naprotiv, mi navešćujemo Božiju mudrost, tajnu i skrivenu, koju je Bog pre svih vekova predodredio za našu slavu.
046	1CO	002	008	Tu mudrost nijedan od vladara ovoga sveta nije upoznao, jer da su je upoznali, ne bi razapeli Gospoda slave.
046	1CO	002	009	Nego, kao što je napisano: „Što oko nije videlo, i uho nije čulo, i u ljudsko srce nije doprlo, to je Bog pripremio za one koji ga vole.“
046	1CO	002	010	A nama je Bog to otkrio po Duhu, jer Duh sve istražuje, pa i dubine Božije.
046	1CO	002	011	Jer ko drugi poznaje čovekove misli, osim duha koji je u njemu samom? Isto tako, niko ne poznaje Božije misli osim Duha Božijeg.
046	1CO	002	012	A mi nismo primili duha ovoga sveta, nego Duha koji dolazi od Boga, da bismo znali šta nam je Bog darovao.
046	1CO	002	013	Mi govorimo o ovim stvarima, ali ne naučenim rečima ljudske mudrosti, nego onako kako nas je naučio Duh, tumačeći duhovne istine onima koji su duhovni.
046	1CO	002	014	Telesni čovek, pak, ne prihvata istine koje dolaze od [Božijeg] Duha. Za njega su one ludost, te ih ne može razumeti, jer o tim istinama treba rasuđivati uz pomoć [Božijeg] Duha.
046	1CO	002	015	A onaj koji [je primio Božijeg] Duha rasuđuje o svemu, a sam ne podleže sudu drugih.
046	1CO	002	016	„Jer, ko je upoznao um Gospodnji da bi ga savetovao?“A mi imamo um Hristov.
046	1CO	003	001	A ja, braćo, nisam mogao da vam govorim kao duhovnima, nego kao telesnima, kao nejakima u Hristu.
046	1CO	003	002	Napojio sam vas mlekom, ne čvrstom hranom, jer još niste bili spremni [za takvu hranu]. Vi ni sad niste spremni,
046	1CO	003	003	jer ste još uvek telesni. Zaista, dok ima zavisti i svađa među vama, zar niste telesni, budući da se ponašate kao ljudi [u svetu]?
046	1CO	003	004	Jer, kad jedan kaže: „Ja sam za Pavla“, a drugi: „A ja za Apolosa“, zar se ne ponašate [kao] ljudi [u svetu]?
046	1CO	003	005	Na kraju, šta je Apolos? Šta je Pavle? [Oni su samo] služitelji preko kojih ste poverovali, primereno službi koju je Gospod poverio svakome.
046	1CO	003	006	Ja sam posadio [seme], Apolos [ga] je zalio, a Bog je dao da izraste.
046	1CO	003	007	Prema tome, nije ni do onoga koji sadi, ni do onoga koji zaliva, već do Boga koji daje da raste.
046	1CO	003	008	Zato nema razlike između onog koji sadi i onog koji zaliva; svako će primiti platu po svom trudu.
046	1CO	003	009	Mi smo, naime, Božiji saradnici, a vi ste Božija njiva, Božija građevina.
046	1CO	003	010	Po milosti koju mi je dao Bog, ja sam kao mudri graditelj postavio temelj, a drugi zida. Samo neka svako pazi kako zida.
046	1CO	003	011	Jer niko ne može postaviti drugi temelj, osim temelja koji je već postavljen, a to je Isus Hristos.
046	1CO	003	012	A ako neko na tom temelju naziđuje zlatom, srebrom, dragim kamenjem, drvetom, senom, slamom,
046	1CO	003	013	vrsnoća svačijeg dela će se otkriti na [Sudnji] dan, jer će biti prokušano ognjem.
046	1CO	003	014	Ako ono što je neko nazidao ostane, taj će primiti nagradu.
046	1CO	003	015	A ako nečije delo izgori, taj će pretrpeti štetu. Ipak, biće spasen, ali kao kroz oganj.
046	1CO	003	016	Zar ne znate da ste hram Božiji i da Duh Božiji prebiva u vama?
046	1CO	003	017	A ako neko uništava Božiji hram, Bog će ga uništiti. Jer je Božiji hram svet, a taj hram ste vi.
046	1CO	003	018	Ne zavaravajte se! Ako neko od vas misli da je mudar [po merilima] ovoga sveta, neka postane lud da bi postao mudar.
046	1CO	003	019	Jer je mudrost ovoga sveta ludost za Boga. Napisano je, naime: „Bog nadmudruje mudre njihovim lukavstvom.“
046	1CO	003	020	I ponovo: „Gospod zna da su misli mudrih bezvredne.“
046	1CO	003	021	Zato neka se niko ne hvali ljudima, jer sve pripada vama;
046	1CO	003	022	bio to Pavle, Apolos ili Kifa, bilo svet, život, ili smrt, bilo sadašnjost ili budućnost. Sve pripada vama!
046	1CO	003	023	A vi pripadate Hristu, a Hristos Bogu.
046	1CO	004	001	Tako neka nas svako smatra Hristovim pomoćnicima i upraviteljima Božijih tajni.
046	1CO	004	002	A od upravitelja se očekuje jedino da budu verni.
046	1CO	004	003	Što se mene tiče, ni malo ne marim za to što me osuđujete vi ili neki ljudski sud, jer ni sam sebi ne sudim.
046	1CO	004	004	Savest me, naime, ni za šta ne osuđuje, ali to me još uvek ne opravdava. Gospod je taj koji mi sudi.
046	1CO	004	005	Zato ne sudite pre nego što nastupi vreme, dok ne dođe Gospod, koji će rasvetliti što je skriveno u tami i otkriti namere srdaca. Tada će svako primiti pohvalu od Boga.
046	1CO	004	006	Sebe i Apolosa sam uzeo za primer radi vas, da naučite da se strogo držite onoga što je napisano [u Pismu], te da ne postanete nadmeni jedni prema drugima, stajući na nečiju stranu.
046	1CO	004	007	Šta ti daje prednost nad drugima? I šta to imaš, a da ti to nije dao [Bog]? Zašto se onda hvališ nečim što ti je [Bog] dao?
046	1CO	004	008	Već ste se nasitili, već ste se obogatili. Bez nas ste se zacarili! Kamo sreće da ste se zacarili, pa da i mi carujemo sa vama.
046	1CO	004	009	Jer čini mi se da je Bog nas, apostole, postavio kao poslednje u povorci, kao osuđene da umru u areni naočigled sveta, pred anđelima i ljudima.
046	1CO	004	010	Mi smo ludi radi Hrista, a vi ste mudri u Hristu. Mi smo slabi, a vi jaki. Vi ste u časti, a mi u sramoti.
046	1CO	004	011	Sve do ovoga časa mi smo gladni i žedni, i jadno odeveni, tuku nas i živimo kao beskućnici,
046	1CO	004	012	naporno radeći svojim rukama. Kada nas proklinju, mi blagosiljamo, kada nas proganjaju, mi trpimo,
046	1CO	004	013	kada nas vređaju, mi odgovaramo blago. Postali smo kao smeće sveta, svima ološ do dana današnjeg.
046	1CO	004	014	Ne kažem ovo da vas postidim, nego da vas kao svoju voljenu decu opomenem.
046	1CO	004	015	Jer, da imate i hiljade učitelja u Hristu, nemate mnogo očeva. Navestivši vam Radosnu vest, ja sam, naime, postao vaš otac u Hristu Isusu.
046	1CO	004	016	Molim vas, stoga, da me uzmete za primer.
046	1CO	004	017	Zato sam vam poslao Timoteja, koji je moje voljeno i verno dete u Gospodu, da vas podseti na moje učenje u Hristu Isusu, kako svuda, u svakoj crkvi učim.
046	1CO	004	018	Neki od vas su se uzoholili misleći da neću da dođem k vama.
046	1CO	004	019	No, ako da Gospod, doći ću uskoro k vama, a onda hoću da vidim ne kakvi su na rečima ti umišljeni, nego imaju li sile.
046	1CO	004	020	Jer, Carstvo Božije se ne temelji na rečima, nego na sili.
046	1CO	004	021	Šta želite? Da vam dođem sa šibom ili sa ljubavlju i duhom blagosti?
046	1CO	005	001	Čuje se uopšte da ima bluda među vama, i to takvog bluda kakvog nema ni među mnogobošcima; naime, da neko živi sa ženom svoga oca.
046	1CO	005	002	A vi ste još ponosni, umesto da vas to ožalosti, pa da odstranite iz vaše sredine onoga koji je učinio takvo delo.
046	1CO	005	003	Jer, iako nisam prisutan telom, nego duhom, već sam osudio onoga koji je to delo učinio.
046	1CO	005	004	Kada se u ime Gospoda Isusa okupite vi i moj duh, silom našega Gospoda Isusa,
046	1CO	005	005	onda neka se taj preda Satani na propast tela, da bi se duh spasao u dan Gospodnji.
046	1CO	005	006	Vaše hvalisanje nije dobro. Zar ne znate da malo kvasca ukiseli sve testo?
046	1CO	005	007	Očistite se od starog kvasca, da budete novo testo, kao što i jeste beskvasni, jer je Hristos, naše pashalno Jagnje, već žrtvovano.
046	1CO	005	008	Zato proslavljajmo praznik ne sa starim kvascem, kvascem pokvarenosti i zlobe, nego s beskvasnim hlebovima iskrenosti i istine.
046	1CO	005	009	Pisao sam vam u poslanici da se ne družite s bludnicima;
046	1CO	005	010	ne mislim pod tim uopšte na bludnike ovoga sveta, ili lakome, ili razbojnike, ili idolopoklonike. U tom slučaju biste morali da se povučete od sveta.
046	1CO	005	011	Ono što sam vam pisao je da se ne družite s tobožnjim bratom, koji je u stvari bludnik, ili lakomac, ili idolopoklonik, ili psovač, ili pijanica, ili razbojnik. S takvima da i ne jedete!
046	1CO	005	012	Šta ja imam da sudim one koji su u svetu? Nisu li ljudi unutar Crkve oni kojima sudite?
046	1CO	005	013	Onima u svetu sudiće Bog. A vi izbacite zloga iz svoje sredine.
046	1CO	006	001	Ko se od vas usuđuje, kad ima spor s drugim, da ide na sud pred nepravedne, umesto da spor reši među svetima?
046	1CO	006	002	Zar ne znate da će sveti suditi svetu? Pa kada ćete već suditi svetu, niste li dorasli tome da presudite u sasvim malim sporovima?
046	1CO	006	003	Zar ne znate da ćemo mi suditi anđelima? A da ne govorimo o svetovnim stvarima!
046	1CO	006	004	A vi kada imate svetovne sporove, postavljate za sudije one koji su najneznatniji u crkvi!
046	1CO	006	005	Govorim ovo na vašu sramotu. Zar među vama nema nijednog mudrog koji bi bio u stanju da presudi među svojom braćom?
046	1CO	006	006	Umesto toga, brat se sudi s bratom, i to pred nevernima.
046	1CO	006	007	Mana vam je već i to što se sudite među sobom. Zašto radije ne pretrpite nepravdu? Zašto radije ne pregorite štetu?
046	1CO	006	008	Umesto toga, vi činite nepravdu i štetu, i to braći.
046	1CO	006	009	Zar ne znate da nepravednici neće imati učešća u Carstvu Božijem? Ne varajte se; ni bludnici, ni idolopoklonici, ni preljubnici, ni ženskasti, ni pederasti,
046	1CO	006	010	ni lopovi, ni pohlepni, ni pijanice, ni psovači, ni razbojnici neće imati učešća u Carstvu Božijem.
046	1CO	006	011	Neki od vas su bili ovakvi, ali ste se oprali, i posvetili, i opravdali se u ime Gospoda Isusa Hrista i [delovanjem] Duha Boga našega.
046	1CO	006	012	„Sve mi je dozvoljeno!“Međutim, nije sve na korist. „Sve mi je dozvoljeno!“Ipak, ne želim ničemu da robujem.
046	1CO	006	013	[Kažete]: „Jela su za trbuh, a trbuh je za jela.“Ali, Bog će uništiti i jedno i drugo. Ali telo nije namenjeno za blud, već za Gospoda, a Gospod za telo.
046	1CO	006	014	A Bog koji je vaskrsao Gospoda, vaskrsnuće i nas svojom silom.
046	1CO	006	015	Zar ne znate da su vaša tela udovi Hristovi? Hoću li, dakle, uzeti udove Hristove i učiniti ih udovima bludničinim? Nikako!
046	1CO	006	016	Ili, zar ne znate da onaj koji prione uz bludnicu postaje jedno telo s njom? Kao što je napisano: „I dvoje će biti jedno telo.“
046	1CO	006	017	A ko prione uz Gospoda, postaje jedan duh [s njim].
046	1CO	006	018	Bežite od bluda! Naime, svaki drugi greh koji čovek čini ne tiče se njegovog tela, dok bludnik greši protiv svoga tela.
046	1CO	006	019	Ili, zar ne znate da je vaše telo hram Duha Svetoga koji je u vama, i koga imate od Boga? Vi ne pripadate sami sebi.
046	1CO	006	020	Naime, otkupljeni ste po [visokoj] ceni; zato proslavite Boga svojim telom.
046	1CO	007	001	A sada o onome što ste mi pisali: „Dobro je za čoveka da ne stupa u odnose sa ženom.“
046	1CO	007	002	Ipak, da bi se izbegao blud, svaki čovek neka ima odnose sa svojom ženom, i svaka žena neka ima odnose sa svojim mužem.
046	1CO	007	003	Neka muž održava bračne odnose sa ženom, a tako i žena sa svojim mužem.
046	1CO	007	004	Žena nema vlast nad svojim telom, nego muž, kao što ni muž nema vlast nad svojim telom, nego žena.
046	1CO	007	005	Ne lišavajte se bračnih odnosa, osim po dogovoru, i to na neko vreme, da biste mogli da se posvetite molitvi. Nakon toga se vratite bračnim odnosima, da vas Satana ne iskuša zbog vaše neuzdržljivosti.
046	1CO	007	006	Ovo što kažem nije zapovest, nego dopuštenje.
046	1CO	007	007	Ja bih hteo da svi ljudi budu kao ja. Ipak, svako ima svoj dar od Boga, jedan ovakav, drugi onakav.
046	1CO	007	008	A neoženjenima i udovicama kažem: dobro je ako ostanu bezbračni kao ja.
046	1CO	007	009	Ali ako ne mogu da se uzdržavaju, neka stupe u brak, jer je bolje stupiti u brak, nego izgarati [od strasti].
046	1CO	007	010	A onima u braku dajem zapovest koja ne dolazi od mene, nego od Gospoda: žena da se ne razvodi od svoga muža.
046	1CO	007	011	A ako se već i razvede, neka se ne udaje ponovo, ili neka se vrati svome mužu. Takođe ni muž neka se ne razvodi od svoje žene.
046	1CO	007	012	A ostalima kažem ja, a ne Gospod. Ako verujući ima ženu koja ne veruje, a pristaje da živi sa njim, neka se ne razvodi od nje.
046	1CO	007	013	Isto tako, ako žena ima muža koji ne veruje, neka se ne razvodi od njega.
046	1CO	007	014	Jer, muž koji ne veruje posvećen je preko svoje žene koja veruje, a tako je i žena koja ne veruje posvećena preko svoga muža koji veruje. Deca bi, inače, bila kao nevernička deca, a ovako su posvećena.
046	1CO	007	015	A ako neverujući [supružnik] hoće da se razvede, neka se razvede. U tom slučaju, muž koji veruje ili žena koja veruje nisu obavezni da ostanu u braku. Bog nas je, naime, pozvao da živimo u miru.
046	1CO	007	016	Ko zna, ženo, nećeš li spasti muža, ili ko zna, mužu, nećeš li spasti ženu?
046	1CO	007	017	Bilo kako bilo, neka svako živi u skladu s prilikama koje mu je Gospod dodelio, odnosno na koje vas je on pozvao. Ovo uputstvo dajem svim crkvama.
046	1CO	007	018	Ako je neko bio obrezan pre nego što ga je Bog pozvao, neka ne prikriva tragove obrezanja. Tako i čovek koji nije bio obrezan pre nego što ga je Bog pozvao, neka se ne obrezuje.
046	1CO	007	019	Da li je čovek obrezan ili neobrezan, ne igra nikakvu ulogu. Važno je samo držati se Božijih zapovesti.
046	1CO	007	020	Neka svako ostane u prilikama u kojima ga je Božiji poziv zatekao.
046	1CO	007	021	Jesi li rob? Neka te to ne brine. Ali, ako možeš da postaneš slobodan, iskoristi priliku.
046	1CO	007	022	Jer, koga je Gospod pozvao kada je bio rob, tog je Gospod učinio slobodnim. A onaj koga je Gospod pozvao kao slobodnoga, rob je Hristov.
046	1CO	007	023	[Skupo] ste otkupljeni; ne budite robovi ljudima.
046	1CO	007	024	Braćo, neka svako ostane pred Bogom u prilikama u kojima ga je [Božiji] poziv zatekao.
046	1CO	007	025	A za neudate devojke nemam nikakvu zapovest od Gospoda. Ipak, dajem svoje mišljenje kao čovek koga je Bog, po svome milosrđu, učinio vrednim poverenja.
046	1CO	007	026	Mislim da je zbog sadašnje nevolje bolje za čoveka da ostane u prilikama u kojima se nalazi.
046	1CO	007	027	Ako imaš ženu, ne razvodi se od nje. Ako nemaš ženu, ne traži je.
046	1CO	007	028	No, ako se i oženiš, ne činiš greh, a tako i devojka ako se uda, ne čini greh. Ipak, oni koji stupaju u brak iskusiće nevolje ovozemaljskog života, a ja želim da vas poštedim toga.
046	1CO	007	029	Ono što hoću da kažem, braćo, je ovo: određeno vreme se primaklo; od sada oni koji imaju ženu, neka žive kao da je nemaju;
046	1CO	007	030	oni koji tuguju, kao da ne tuguju, oni koji se raduju, kao da se ne raduju, i oni koji kupuju, kao da nemaju ništa,
046	1CO	007	031	i koji posluju u svetu, kao da ne posluju. Jer prolazi oblik ovoga sveta.
046	1CO	007	032	Hteo bih, naime, da ste lišeni briga. Bezbračni se brine za Gospodnje stvari, to jest, kako da ugodi Gospodu.
046	1CO	007	033	A onaj koji je u braku brine se za ovozemaljske stvari, naime, kako da ugodi svojoj ženi,
046	1CO	007	034	te je podeljen u sebi. A neudata žena ili devojka brine se za Gospodnje stvari, da bude posvećena i telom i duhom. Udata žena, pak, brine se za ovozemaljske stvari, naime, kako da ugodi svome mužu.
046	1CO	007	035	Govorim ovo za vaše dobro. Ne želim time da vam postavim ograničenja, nego da vas uputim na čestitu i nesmetanu predanost Gospodu.
046	1CO	007	036	Ako neko misli da neprilično postupa prema devojci za koju je veren, te ako ona zalazi u godine, a i on oseća da treba da se ženi, neka učini po svojoj volji; ne čini nikakav greh. Neka stupe u brak.
046	1CO	007	037	Ali ko čvrsto ostane pri svojoj odluci i nema potrebe, nego vlada svojom voljom, te je rešio u svom srcu da ne ženi svoju verenicu, dobro čini.
046	1CO	007	038	Tako, onaj koji oženi svoju verenicu, čini dobro; a onaj koji je ne oženi, čini bolje.
046	1CO	007	039	Žena je vezana dok god je njen muž živ. Ako joj muž umre, slobodna je da se uda za koga hoće, ali samo za onog koji je u Gospodu.
046	1CO	007	040	Ipak, po mom mišljenju, blaženija je ako se ne uda. Uostalom, mislim da i ja imam Božijega Duha.
046	1CO	008	001	A sada o [hrani] koja se prinosi idolima. Znamo da svi imamo znanje. Ali znanje dovodi do oholosti, dok ljubav izgrađuje.
046	1CO	008	002	Ako neko misli da nešto zna, još uvek ne zna onako kako bi trebalo da zna.
046	1CO	008	003	A ko voli Boga, njega [Bog] poznaje.
046	1CO	008	004	A što se tiče hrane žrtvovane idolima, znamo da idol ne [predstavlja] ništa i da nema drugog Boga osim jednoga.
046	1CO	008	005	Čak i da ima takozvanih bogova, kao što se tvrdi da ima mnogo bogova i gospodara – bilo na nebu bilo na zemlji,
046	1CO	008	006	mi imamo jednog Boga i Oca od koga sve potiče, i kome i mi pripadamo, i jednoga Gospoda, Isusa Hrista, po kome je sve [postalo], i po kome i mi [postojimo].
046	1CO	008	007	Međutim, nemaju svi to znanje. Neki su se toliko navikli da služe idolima, da kada jedu takvu hranu, jedu je kao da je prinesena idolima, pa se tako njihova slaba savest kalja.
046	1CO	008	008	Hrana nas neće dovesti bliže Bogu, jer niti smo na gubitku ako ne jedemo, niti smo na dobitku ako jedemo.
046	1CO	008	009	Gledajte samo da vaša sloboda ne bude kamen spoticanja za one koji su slabi.
046	1CO	008	010	Jer ako neko vidi tebe, koji imaš znanje, za trpezom u idolskom hramu, neće li se, zbog svoje slabe savesti, ohrabriti da jede [hranu] žrtvovanu idolima?
046	1CO	008	011	I tako zbog tvog znanja propada taj slabi, tvoj brat za koga je Hristos umro.
046	1CO	008	012	Jer time što grešite protiv svoje braće udarajući po njihovoj slaboj savesti, grešite i protiv Hrista.
046	1CO	008	013	Stoga, ako hrana navodi na greh moga brata, radije neću jesti meso doveka, da ga ne bih naveo na greh.
046	1CO	009	001	Zar nisam slobodan? Zar nisam apostol? Nisam li video našeg Gospoda Isusa? Niste li vi moje delo u radu za Gospoda?
046	1CO	009	002	Jer, ako drugima i nisam apostol, vama jesam. Vi ste, naime, dokaz moje apostolske službe za Gospoda.
046	1CO	009	003	To je moja odbrana pred svima koji me ispituju.
046	1CO	009	004	Zar nemamo prava da jedemo i pijemo?
046	1CO	009	005	Zar nemamo prava da vodimo sa sobom svoje žene, kao što to čine ostali apostoli, braća našega Gospoda, pa i sam Kifa?
046	1CO	009	006	Ili, zar samo ja i Varnava moramo da radimo da bismo se izdržavali?
046	1CO	009	007	Ko služi vojsku o svom trošku? Ili, ko sadi vinograd, a ne jede grožđe iz vinograda? Ili, ko napasa stado, a ne pije mleko od stada?
046	1CO	009	008	Da možda ne govorim po ljudskoj [mudrosti], ili o ovome govori i Zakon?
046	1CO	009	009	Jer Mojsije je napisao u Zakonu: „Ne zavezuj usta volu kad vrše.“Zar je Bogu stalo do volova?
046	1CO	009	010	Ne kaže li to upravo radi nas? To je napisano baš radi nas, jer orač treba da ore u nadi, i onaj koji vrše treba da vrše u nadi da će dobiti svoj deo od uroda.
046	1CO	009	011	Ako smo mi vama posejali duhovna [dobra], zar je mnogo ako žanjemo vaša zemaljska [dobra]?
046	1CO	009	012	Jer ako drugi polažu prava da ih pomažete vašim dobrima, nemamo li mi više prava na to? Ipak, mi se nismo koristili ovim pravom, nego sve podnosimo, da ne bismo postavili prepreku propovedanju Radosne vesti o Hristu.
046	1CO	009	013	Zar ne znate da oni koji obavljaju hramsku službu, od hrama dobijaju hranu, i da oni koji služe kod žrtvenika, od žrtvenika dobijaju svoj deo?
046	1CO	009	014	Isto tako je Gospod zapovedio da oni koji propovedaju Radosnu vest treba da dobijaju platu za to.
046	1CO	009	015	Ja se, pak, ničim od ovoga nisam koristio. Međutim, nisam ovo napisao da biste me vi plaćali. Radije bih umro, nego da me neko liši onoga čime se ponosim.
046	1CO	009	016	Ja se, naime, ne ponosim propovedanjem Radosne vesti, jer mi je to stavljeno u dužnost. Naime, teško meni ako je ne propovedam!
046	1CO	009	017	Jer, ako to činim po svom izboru, dobiću nagradu; a ako to ne činim po svom izboru, to znači da mi je poverena dužnost.
046	1CO	009	018	Šta je, dakle, moja nagrada? [Moja nagrada je] da besplatno propovedam Radosnu vest, ne služeći se svojim pravom [na platu].
046	1CO	009	019	Jer, iako nisam dužan da služim nikome, učinio sam sebe slugom svima, da bih pridobio mnoge.
046	1CO	009	020	Za Jevreje sam bio Jevrejin, da bih mnoge od njih pridobio; za one koji žive po Zakonu, bio sam kao onaj koji živi po Zakonu, iako ne živim po Zakonu, da bih pridobio njih koji žive po Zakonu.
046	1CO	009	021	Za one koji ne žive po Zakonu, bio sam kao onaj koji ne živi po Zakonu, da bih pridobio njih koji ne žive po Zakonu, iako ne živim bez Božijeg Zakona. Ja, naime, živim po Hristovom zakonu.
046	1CO	009	022	Za slabe sam bio slab, da bih pridobio slabe. Svima sam postao sve, da po svaku cenu spasem neke.
046	1CO	009	023	Sve to činim radi Radosne vesti, da učestvujem u njenim [blagoslovima].
046	1CO	009	024	Zar ne znate da na trkalištu trče svi takmičari, ali samo jedan dobija nagradu? Tako i vi trčite da je dobijete.
046	1CO	009	025	Svaki takmičar se trudi svim silama da pobedi. Oni to čine da dobiju raspadljiv venac, a mi da dobijemo neraspadljiv venac.
046	1CO	009	026	Zato ja ne trčim besciljno, niti udaram u prazno,
046	1CO	009	027	nego bespoštedno naprežem svoje telo i potčinjavam ga, da se ne bih ja, koji propovedam Radosnu vest drugima, pokazao kao nedostojan.
046	1CO	010	001	Neću da vam ostane nepoznato, braćo, da su naši preci bili zaštićeni oblakom i da su svi prošli kroz more,
046	1CO	010	002	te su svi bili u Mojsija kršteni u oblaku i moru.
046	1CO	010	003	Takođe su svi jeli istu duhovnu hranu,
046	1CO	010	004	i svi su pili isto duhovno piće, jer su pili iz duhovne stene koja ih je pratila, a ta stena je bila Hristos.
046	1CO	010	005	Međutim, mnogi nisu bili ugodni Bogu, pa ih je [Bog] pobio u pustinji.
046	1CO	010	006	Te stvari su se dogodile nama za primer, da ne poželimo zlo kao što su oni poželeli.
046	1CO	010	007	Ne budite idolopoklonici kao neki od njih, jer je napisano: „Narod je posedao da jede i pije, i ustao da se zabavlja.“
046	1CO	010	008	I ne odajmo se bludu, kao neki od njih, pa ih je u jedan dan pomrlo dvadeset tri hiljade.
046	1CO	010	009	Takođe, ne iskušavajte Hrista, kao što su ga neki od njih iskušavali, pa su izginuli od zmija.
046	1CO	010	010	I ne prigovarajte, kao što su neki od njih prigovarali, pa su izginuli od Uništitelja.
046	1CO	010	011	Sve ove stvari su se događale njima za primer, ali su zapisane za upozorenje nama, kojima su se poslednja vremena približila.
046	1CO	010	012	Zato onaj koji misli da [čvrsto] stoji, neka pazi da ne padne.
046	1CO	010	013	Nije vas snašlo neko iskušenje koje ne snalazi sve ljude. Ali Bog je veran; on neće dozvoliti da budete izloženi iskušenjima više nego što možete da podnesete, nego će okončati iskušenja da možete izdržati.
046	1CO	010	014	Stoga, voljeni moji, bežite od idolopoklonstva.
046	1CO	010	015	Govorim vam kao mudrima: sami prosudite šta vam govorim.
046	1CO	010	016	Zar čaša blagoslova za koju zahvaljujemo Bogu, ne predstavlja zajedništvo koje imamo po krvi Hristovoj? Zar hleb koji lomimo ne predstavlja zajedništvo koje imamo po telu Hristovom?
046	1CO	010	017	I pošto je jedan hleb, mi mnogi činimo jedno telo, jer jedan hleb delimo.
046	1CO	010	018	Obratite pažnju na one koji su Izrailjci po telu: nisu li oni koji jedu od hramskih žrtava isti oni koji zajedno prinose žrtvu Bogu na žrtveniku?
046	1CO	010	019	Šta time hoću da kažem? Da je hrana koja se prinosi idolima tek samo hrana, ili da je idol tek samo idol?
046	1CO	010	020	[Ne]! Ono što [mnogobošci] žrtvuju, zlim duhovima žrtvuju, a ja neću da imate zajedništvo sa zlim duhovima.
046	1CO	010	021	Ne možete piti iz Gospodnje čaše i iz čaše zlih duhova; ne možete jesti za Gospodnjom trpezom i za trpezom zlih duhova.
046	1CO	010	022	Ili, zar ćemo izazivati Gospoda? Da nismo jači od njega?
046	1CO	010	023	[Kažete]: „Sve je dozvoljeno.“Ipak, nije sve na korist. „Sve je dozvoljeno.“Ipak, sve ne izgrađuje.
046	1CO	010	024	Ne gledajte samo svoju korist, već i korist drugih.
046	1CO	010	025	Jedite sve što se prodaje na tržnici, ništa ne ispitujući radi svoje savesti.
046	1CO	010	026	Jer, „Gospodu pripada zemlja i sve što je na njoj.“
046	1CO	010	027	Ako vas neki nevernik pozove na obed, i vi hoćete da idete, jedite sve što se iznese pred vas ništa ne ispitujući zbog savesti.
046	1CO	010	028	Ali, ako vam neko kaže: „Ova hrana je bila žrtvovana idolima“, onda ne jedite zbog onoga koji vam je to dao do znanja, a i radi savesti;
046	1CO	010	029	ne mislim radi vaše savesti, već radi njegove. Pitate se: „Zašto da nečija savest određuje moju slobodu?
046	1CO	010	030	Ako ja jedem sa zahvaljivanjem, zašto da me osuđuju za ono za šta zahvaljujem?“
046	1CO	010	031	Zato, bilo da jedete, pijete ili činite nešto drugo, sve činite Bogu na slavu.
046	1CO	010	032	Ponašajte se besprekorno kako prema Jevrejima i Grcima, tako i prema Crkvi Božijoj.
046	1CO	010	033	Naime, i ja svima ugađam u svemu, ne gledajući svoju korist, nego korist drugih, da bi mnogi bili spaseni.
046	1CO	011	001	Uzmite mene za primer, kao što ja uzimam Hrista za primer.
046	1CO	011	002	Pohvalno je to što me se u svemu sećate i što držite predanja onako kako sam vam preneo.
046	1CO	011	003	Ali hoću da znate da je Hristos glava svakom mužu, da je muž glava ženi, a Bog Hristu.
046	1CO	011	004	Svaki muž koji se moli ili prorokuje pokrivene glave, sramoti svoju glavu.
046	1CO	011	005	Isto tako i svaka žena koja se moli ili prorokuje nepokrivene glave, sramoti svoju glavu, jer je ista kao i ošišana.
046	1CO	011	006	Ako žena ne pokriva glavu, neka se ošiša. Ali pošto je sramota za ženu da se šiša i brije, neka pokriva glavu.
046	1CO	011	007	Muž, pak, ne treba da pokriva glavu, zato što on odražava lik i slavu Božiju. A žena odražava muževljevu slavu.
046	1CO	011	008	Muškarac, naime, nije postao od žene, nego žena od muškarca.
046	1CO	011	009	I nije muškarac stvoren radi žene, nego žena radi muškarca.
046	1CO	011	010	Zbog toga, a i zbog anđela, žena mora da ima znak na svojoj glavi da je pod vlašću.
046	1CO	011	011	Međutim, u Gospodu, niti je žena nezavisna od muža, niti je muž nezavisan od žene.
046	1CO	011	012	Jer, kao što je žena postala od muškarca, tako se i muškarac rađa od žene, a sve to dolazi od Boga.
046	1CO	011	013	Prosudite sami: priliči li ženi da se moli nepokrivene glave?
046	1CO	011	014	Ne uči li vas i sama priroda da je sramota za čoveka da ima dugu kosu?
046	1CO	011	015	A zar ženi nije na ponos da ima dugu kosu? Kosa joj je, naime, data umesto vela.
046	1CO	011	016	A ako je nekome do prepirke, mi nemamo takav običaj, a ni ostale crkve Božije.
046	1CO	011	017	Ipak, ne mogu da vas pohvalim za ono što vam sada nalažem, jer vaše sastajanje ne ide na bolje, nego na gore.
046	1CO	011	018	Prvo, čujem da među vama ima podele kada se okupljate kao crkva, što delimično i verujem.
046	1CO	011	019	Najzad, treba da bude podela među vama da se pokažu oni koji su valjani.
046	1CO	011	020	Dakle, kada se okupljate, ne jede se večera Gospodnja.
046	1CO	011	021	Naime, svako uzima svoju večeru, te jedan gladuje, a drugi se opija.
046	1CO	011	022	Zar nemate kuću da jedete i pijete? Ili, zar prezirete Crkvu Božiju i posramljujete one koji nemaju? Šta da vam kažem? Treba li da vas pohvalim? Za ovo ne mogu da vas pohvalim.
046	1CO	011	023	Ja sam, naime, primio [učenje] od Gospoda koje sam i vama predao: da je Gospod Isus one noći kada je bio predat uzeo hleb,
046	1CO	011	024	zahvalio [Bogu] i prelomio ga, rekavši: „Ovo je moje telo koje [se daje] za vas. Ovo činite meni na spomen.“
046	1CO	011	025	Tako je uzeo i čašu posle večere i rekao: „Ova čaša je Novi savez po mojoj krvi. Kad god je pijete, činite to meni na spomen.“
046	1CO	011	026	Zaista, kad god jedete hleb i pijete čašu, navešćujete smrt Gospodnju dok se on ne vrati.
046	1CO	011	027	Zato ko nedostojno jede hleb i pije čašu, biće kriv za greh protiv tela i krvi Gospodnje.
046	1CO	011	028	Neka se, dakle, svako prvo preispita, pa tek onda neka jede od hleba i pije iz čaše.
046	1CO	011	029	Jer, ko jede i pije, a ne razaznaje u tome telo [Gospodnje], navlači na sebe osudu kad jede i pije.
046	1CO	011	030	Zato ima mnogo nemoćnih i bolesnih među vama, a neki su i umrli.
046	1CO	011	031	Ako bismo sami sebi sudili, [Gospod] nam ne bi sudio.
046	1CO	011	032	Ipak, kad nas Gospod sudi, on nas i odgaja, da ne budemo osuđeni sa svetom.
046	1CO	011	033	Zato, braćo moja, kada se okupite da jedete, pričekajte jedni druge.
046	1CO	011	034	Ako je neko gladan, neka jede kući, da ne dođete pod Božiju osudu kada se sastanete. A što se tiče ostalih stvari, daću vam uputstva kad dođem.
046	1CO	012	001	Ne želim, braćo, da budete u neznanju po pitanju duhovnih [darova].
046	1CO	012	002	Znate da ste, kao bivši mnogobošci, bili zavedeni, te ste služili nemim idolima.
046	1CO	012	003	Zato vam obznanjujem: niko ko je vođen Božijim Duhom, ne može da kaže: „Proklet bio Isus.“Isto tako, niko ne može da kaže: „Isus je Gospod“, ako nije [vođen] Svetim Duhom.
046	1CO	012	004	Darovi su različiti, ali je isti Duh.
046	1CO	012	005	Ima i različitih službi, ali je isti Gospod.
046	1CO	012	006	Ima razlike i u delovanjima, ali je isti Bog koji kroz njih deluje u svakome.
046	1CO	012	007	A Duh na svakome pokazuje svoje dejstvo radi zajedničke koristi.
046	1CO	012	008	Jednome Duh daje dar mudrog savetovanja, dok drugome isti Duh daje dar saopštavanja posebnog znanja.
046	1CO	012	009	Jednome Duh daje dar vere, dok drugome isti Duh daje dar isceljivanja.
046	1CO	012	010	Jednome [Duh] daje dar da čini čuda, a drugome dar proroštva. Nekome daje dar razlikovanja duhova, nekome da govori [drugim] jezicima, a nekome da tumači te jezike.
046	1CO	012	011	Sve ovo čini jedan te isti Duh, koji po svojoj volji dodeljuje dar svakom pojedincu.
046	1CO	012	012	Naime, kao što u telu ima mnogo udova, a svi ti udovi, iako ih je mnogo, čine jedno telo, tako je i sa Hristom.
046	1CO	012	013	Jer, po Duhu smo svi mi kršteni u jedno telo. Bilo Jevreji ili Grci, bilo robovi ili slobodni, svi smo napojeni jednim Duhom.
046	1CO	012	014	Jer jedan ud ne čini telo, nego mnogi.
046	1CO	012	015	Ako noga kaže: „Pošto nisam ruka, ne pripadam telu“, zar ipak ne pripada telu?
046	1CO	012	016	I ako uho kaže: „Pošto nisam oko, ne pripadam telu“, zar ipak ne pripada telu?
046	1CO	012	017	Ako bi celo telo bilo oko, gde bi bio sluh? [Ili] ako bi celo [telo] bilo uho, gde bi bilo čulo mirisa?
046	1CO	012	018	A Bog je postavio svaki deo tela onako kako je on hteo.
046	1CO	012	019	Gde bi bilo telo da su svi oni samo jedan deo [tela]?
046	1CO	012	020	No, [stvari stoje ovako]: ima mnogo delova [tela], ali je telo jedno.
046	1CO	012	021	Oko ne može da kaže ruci: „Ne trebaš mi!“, niti glava nogama: „Ne trebate mi!“
046	1CO	012	022	Šta više, i naizgled slabi delovi tela su neophodni.
046	1CO	012	023	Pa čak i sa delovima [tela] koji nam se čine manje vrednim postupamo s punim uvažavanjem. I sa stidnim [delovima tela] postupamo s većom pristojnošću,
046	1CO	012	024	koja nije potrebna drugim [delovima tela]. Bog je, naime, tako sastavio telo, da je neuglednijim delovima tela dao posebnu čast,
046	1CO	012	025	da ne bude podele u telu, nego da se delovi [tela] jednako brinu jedni za druge.
046	1CO	012	026	Ako jedan deo [tela] pati, pate i svi ostali; ako se jednom delu [tela] ukazuje čast, sa njim se raduju i svi ostali.
046	1CO	012	027	Dakle, vi ste telo Hristovo i delovi [tela] pojedinačno.
046	1CO	012	028	A Bog je u Crkvi postavio prvo apostole, drugo proroke, treće učitelje; zatim čudotvorce, iscelitelje, pomagače, one sa darom upravljanja, [te one sa darom govorenja] drugih jezika.
046	1CO	012	029	Jesu li svi apostoli? Jesu li svi proroci? Jesu li svi učitelji? Jesu li svi čudotvorci?
046	1CO	012	030	Zar svi poseduju dar isceljivanja? Zar svi govore [drugim] jezicima? Zar svi tumače jezike?
046	1CO	012	031	Revnosno težite za višim darovima! Ja ću vam, pak, pokazati najbolji put.
046	1CO	013	001	Ako govorim ljudskim i anđeoskim jezicima, a nemam ljubavi, onda sam kao metal što odjekuje i činele što zveče.
046	1CO	013	002	I ako imam i dar proroštva, i da znam sve tajne i sva znanja, i povrh toga da imam svu veru planine da premeštam, a ljubavi da nemam – ništa sam.
046	1CO	013	003	Pa da i razdelim sve što imam, da i telo svoje predam, da bih se hvalio, a ljubavi nemam – ništa mi ne koristi.
046	1CO	013	004	Ljubav je strpljiva, ljubazna, ne zavidi, ne hvali se, nije ohola,
046	1CO	013	005	ne ponaša se nepristojno, ne traži svoje, ne žesti se, ne pamti zlo,
046	1CO	013	006	ne raduje se nepravdi, a raduje se istini,
046	1CO	013	007	sve podnosi, nikada ne prestaje da veruje, svemu se nada, sve izdržava;
046	1CO	013	008	ljubav nikad ne prestaje. Proroštva će se ugasiti, jezici će prestati, znanje će se okončati.
046	1CO	013	009	Jer nepotpuno znamo i nepotpuno prorokujemo.
046	1CO	013	010	A kad dođe ono potpuno, okončaće se ono nepotpuno.
046	1CO	013	011	Kad sam bio dete, govorio sam kao dete, mislio sam i razmišljao kao dete. A kad sam odrastao, završio sam sa detinjstvom.
046	1CO	013	012	Sada vidimo nejasno, kao u ogledalu, a onda ćemo videti licem u lice. Sada znam nepotpuno, a onda ću znati potpuno, kao što sam i sam sebi poznat.
046	1CO	013	013	A sada ostaje ovo troje: vera, nada i ljubav; a najveća od njih je ljubav.
046	1CO	014	001	Težite za ljubavlju, pokažite revnost za duhovne [darove], a posebno da prorokujete.
046	1CO	014	002	Naime, ko govori [drugim] jezikom, ne govori ljudima, već Bogu, jer ga niko ne razume, pošto on govori tajne.
046	1CO	014	003	A ko prorokuje, govori ljudima na izgradnju, ohrabrenje i utehu.
046	1CO	014	004	Ko govori [drugim] jezikom, izgrađuje samo sebe, a ko prorokuje, izgrađuje crkvu.
046	1CO	014	005	Hteo bih da svi govorite [drugim] jezicima, ali još više da prorokujete, jer je onaj koji prorokuje korisniji od onoga što govori [drugim] jezicima, osim ako ih tumači, da bi crkva mogla da se izgrađuje.
046	1CO	014	006	Ako vam ja, braćo, dođem i govorim [drugim] jezicima, kakvu ćete korist imati od toga, ako vam uz to ne saopštim bilo otkrivenje ili znanje, bilo proroštvo ili pouku?
046	1CO	014	007	Ako neživi [instrumenti] koji daju zvuk, svirala ili harfa, ne prave razliku u tonovima, ko će znati šta se svira?
046	1CO	014	008	Ili ako truba ispusti nejasan zvuk, ko će se spremiti za boj?
046	1CO	014	009	Isto tako, ako govorite [drugim] jezikom koji nije razumljiv, ko će znati šta je izrečeno? Govorićete u vetar.
046	1CO	014	010	Zaista, na svetu ima toliko jezika, i svaki od njih ima značenje.
046	1CO	014	011	Prema tome, ako ne znam šta jezik znači, biću stranac onome koji govori, a i on će meni biti stranac.
046	1CO	014	012	Isto tako i vi, pošto već pokazujete revnost za duhovne [darove], nastojte da obilujete [u onim darovima] koji izgrađuju crkvu.
046	1CO	014	013	Zato onaj koji govori [drugim] jezikom, neka se moli da može da ga protumači.
046	1CO	014	014	Naime, ako se ja molim [drugim] jezikom, moj duh se moli, ali moj um ostaje bez koristi.
046	1CO	014	015	Šta, dakle, [da činim]? Moliću se duhom, ali moliću se i umom, pevaću hvalospeve duhom, ali pevaću hvalospeve i umom.
046	1CO	014	016	Jer ako ti blagosiljaš [Boga] Duhom, kako će neupućeni reći „amin“na tvoje zahvaljivanje, kad ne zna šta govoriš?
046	1CO	014	017	Doduše, ti lepo zahvaljuješ Bogu, ali se drugi ne izgrađuje.
046	1CO	014	018	Zahvalan sam Bogu što govorim [drugim] jezicima više od svih vas.
046	1CO	014	019	Ipak, u crkvi ću radije reći pet razumljivih reči da se svi pouče, nego deset hiljada reči [drugim] jezikom.
046	1CO	014	020	Braćo, ne razmišljajte detinjasto, ali budite kao mala deca koja nisu vična zlu. U mislima, pak, budite zreli.
046	1CO	014	021	U Zakonu je napisano: „Preko onih koji govore drugim jezicima, i usana tuđinaca, govoriću ovome narodu, ali me ni onda neće poslušati – govori Gospod.“
046	1CO	014	022	Tako [drugi] jezici nisu znak za vernike, nego za nevernike. Međutim, proroštvo je za vernike, a ne za nevernike.
046	1CO	014	023	Ako se, dakle, sva crkva okupi, pa svi počnu da govore [drugim] jezicima, a pritom uđu neupućeni ili neverni, neće li reći da ste ludi?
046	1CO	014	024	Ali, ako neupućeni ili nevernik naiđe, a svi prorokuju, sve ga kori, sve ga osuđuje,
046	1CO	014	025	tada se obelodanjuju tajne njegovog srca. Tako će pasti ničice i pokloniti se Bogu, pa će ispovediti da je Bog zaista u vama.
046	1CO	014	026	Šta, dakle, [da činimo], braćo? Kad se okupljate, svako ima nešto: neko psalam, neko pouku, neko otkrivenje, neko [drugi] jezik, neko [dar] tumačenja [tog drugog jezika]. Neka sve bude na izgradnju.
046	1CO	014	027	Ako neko govori [drugim] jezikom, neka govore dvojica, najviše trojica, i to redom, a jedan neka tumači.
046	1CO	014	028	Ukoliko nema tumača, neka ćuti u crkvi, pa neka govori sam sebi i Bogu.
046	1CO	014	029	Što se tiče proroka, neka govore dvojica ili trojica, a ostali neka prosuđuju.
046	1CO	014	030	Ako se drugom koji tu sedi nešto otkrije, prvi neka ćuti.
046	1CO	014	031	Svi, naime, možete da prorokujete, jedan po jedan, da se svi pouče i ohrabre.
046	1CO	014	032	Proročki duhovi pokoravaju se prorocima.
046	1CO	014	033	Jer Bog nije [Bog] nereda, nego mira. Kao što je u svim crkvama,
046	1CO	014	034	žene treba da ćute u crkvi. Njima nije dozvoljeno da govore; one treba da se pokoravaju, kao što Zakon nalaže.
046	1CO	014	035	A ako žele da nauče nešto, neka kući pitaju svoje muževe, jer ne priliči ženi da govori u crkvi.
046	1CO	014	036	Ili da nije Božija reč od vas potekla? Ili ste vi jedini do kojih je ona došla?
046	1CO	014	037	Ako neko misli da je prorok, ili duhovan, treba da shvati da je ovo što vam pišem zapovest od Gospoda.
046	1CO	014	038	Ko ovo ne shvata, ostaje u neznanju.
046	1CO	014	039	Stoga, braćo, pokažite revnost za prorokovanje, i ne branite da se govori [drugim] jezicima.
046	1CO	014	040	Neka sve bude prikladno i uredno.
046	1CO	015	001	Podsećam vas, braćo, na Radosnu vest koju sam vam navestio, koju ste prihvatili i u kojoj stojite.
046	1CO	015	002	Njome se i spasavate, ako je čvrsto držite onako kako sam vam je navestio, sem ako niste uzalud poverovali.
046	1CO	015	003	Ja sam vam, naime, na prvom mestu predao ono što sam primio: da je Hristos, saglasno Pismima, umro za naše grehe,
046	1CO	015	004	i da je, saglasno Pismima, sahranjen i vaskrsnut trećeg dana.
046	1CO	015	005	Potom se Hristos ukazao Kifi, a zatim Dvanaestorici.
046	1CO	015	006	Onda se odjednom ukazao pred više od pet stotina braće, od kojih većina živi i danas, a neki su umrli.
046	1CO	015	007	Zatim se ukazao Jakovu, te svim apostolima.
046	1CO	015	008	Na kraju se [Hristos] ukazao i meni, kao nedonoščetu.
046	1CO	015	009	Naime, ja sam najmanji među apostolima, i nisam dostojan da se nazovem apostolom, jer sam progonio Crkvu Božiju.
046	1CO	015	010	Ipak, milošću Božijom sam ono što jesam, i njegova milost prema meni nije bila uzaludna. Šta više, potrudio sam se više od svih njih, ali ne ja, nego Božija milost sa mnom.
046	1CO	015	011	Svejedno, bio ja ili oni, tako propovedamo i tako ste poverovali.
046	1CO	015	012	Ako se propoveda da je Hristos vaskrsao iz mrtvih, kako onda neki od vas tvrde da nema vaskrsenja mrtvih?
046	1CO	015	013	Ako nema vaskrsenja mrtvih, onda ni Hristos nije vaskrsao,
046	1CO	015	014	a ako Hristos nije vaskrsao, uzaludno je naše propovedanje, uzaludna je i vaša vera.
046	1CO	015	015	Ako mrtvi ne vaskrsavaju, onda smo se i mi pokazali kao lažni svedoci Božiji, jer smo svedočili da je Bog vaskrsao Hrista, koga nije vaskrsao.
046	1CO	015	016	Ako mrtvi ne vaskrsavaju, onda ni Hristos nije vaskrsao.
046	1CO	015	017	A ako Hristos nije vaskrsao, uzaludna je vaša vera, jer ste još uvek u svojim gresima.
046	1CO	015	018	Po tome su propali i oni koji su usnuli u Hristu.
046	1CO	015	019	Jer, ako samo u ovom životu polažemo nadu u Hrista, jadniji smo od svih ljudi.
046	1CO	015	020	Ali Hristos je vaskrsao iz mrtvih, prvi među umrlima!
046	1CO	015	021	Jer, kao što je smrt došla posredstvom čoveka, tako je i vaskrsenje iz mrtvih došlo posredstvom čoveka.
046	1CO	015	022	Naime, kao što u Adamu svi umiru, tako će svi koji su u Hristu oživeti,
046	1CO	015	023	svako po svom redu: Hristos je prvi, a zatim, kad on dođe, i oni koji mu pripadaju.
046	1CO	015	024	Potom nastupa kraj, kada [Hristos] uništi svako glavarstvo, i svaku vlast i silu, te preda Carstvo Bogu Ocu.
046	1CO	015	025	On, naime, treba da vlada dok ne položi sve neprijatelje pod svoje noge.
046	1CO	015	026	Smrt će biti uništena kao poslednji neprijatelj.
046	1CO	015	027	Jer, [Bog] je sve pokorio njemu pod noge. A kad kaže da je sve pokoreno, jasno je da je pokoreno sve osim [Boga], koji mu je sve pokorio.
046	1CO	015	028	A kad mu sve bude pokoreno, onda će se i Sin pokoriti onome koji mu je sve pokorio, da Bog bude sve u svemu.
046	1CO	015	029	Šta onda čine oni koji se krštavaju za mrtve? Ako mrtvi ne uskrsavaju, zašto se krste za njih?
046	1CO	015	030	Zašto smo i mi svaki čas u opasnosti?
046	1CO	015	031	Ja svaki dan umirem, braćo, tako mi vas, moje dike po našem Gospodu Isusu Hristu.
046	1CO	015	032	Ljudski govoreći, kakvu korist imam od toga što sam se borio sa „zverima“u Efesu? Ako mrtvi ne vaskrsavaju, onda, „Da jedemo i pijemo, jer sutra ćemo da pomremo.“
046	1CO	015	033	Ne zavaravajte se: „Loše društvo kvari dobre običaje.“
046	1CO	015	034	Dođite k sebi i ne grešite više, jer neki ljudi ne znaju Boga. Ovo vam govorim na sramotu.
046	1CO	015	035	Ipak, neko može da pita: „Kako mrtvi vaskrsavaju? U kakvom će se telu pojaviti?“
046	1CO	015	036	Bezumniče! Seme koje poseješ ne oživljava ako ne umre.
046	1CO	015	037	Pa i kada seješ, ne seješ izraslu biljku, nego golo zrno, bilo pšenično ili kakvo drugo.
046	1CO	015	038	A Bog svakom semenu daje telo kakvo hoće, i to svakom semenu njemu svojstven oblik.
046	1CO	015	039	Jer nije svako telo isto: ljudsko telo je drugačije od tela zveri, telo zveri je drugačije od tela ptica, a telo ptica je drugačije od [tela] riba.
046	1CO	015	040	Takođe postoje nebeska i zemaljska tela; ali je sjaj nebeskih tela drugačiji od sjaja zemaljskih [tela].
046	1CO	015	041	Sunce ima svoj sjaj, mesec svoj, a zvezde, opet, svoj sjaj. Pa i zvezda se od zvezde razlikuje po sjaju.
046	1CO	015	042	Tako je i sa vaskrsenjem mrtvih. Seje se propadljivo [telo], a vaskrsava nepropadljivo;
046	1CO	015	043	seje se u sramoti, a vaskrsava u slavi; seje se u slabosti, a vaskrsava u sili;
046	1CO	015	044	seje se prirodno telo, a vaskrsava duhovno. Ako, naime, postoji prirodno telo, postoji i ono duhovno.
046	1CO	015	045	Jer, ovako je napisano: „Adam, prvi čovek, postade živo biće.“Poslednji Adam postade Duh koji daje život.
046	1CO	015	046	Ali nije bilo prvo duhovno [telo], nego prirodno, a zatim duhovno.
046	1CO	015	047	Prvi čovek je zemljan, načinjen od praha zemaljskog, drugi čovek je s neba.
046	1CO	015	048	Kakav je bio zemljani čovek, takvi su i zemljani ljudi; kakav je nebeski [čovek], takvi su i oni nebeski.
046	1CO	015	049	I kao što u sebi nosimo sličnost sa zemljanim čovekom, tako ćemo nositi sličnost sa nebeskim [čovekom].
046	1CO	015	050	Ovo kažem, braćo, jer telo i krv ne mogu uzeti učešća u Carstvu Božijem, niti može raspadljivo dobiti u posed neraspadljivo.
046	1CO	015	051	Evo, saopštavam vam tajnu: nećemo svi umreti, ali ćemo se svi izmeniti,
046	1CO	015	052	odjednom, u tren oka, kad se začuje poslednja truba. Tada će mrtvi vaskrsnuti sa neraspadljivim [telima], a mi ćemo se izmeniti.
046	1CO	015	053	Jer, ovo raspadljivo [telo] mora da se promeni u neraspadljivo, ovo smrtno u besmrtno.
046	1CO	015	054	A kad se ovo raspadljivo [telo] promeni u neraspadljivo i ovo smrtno u besmrtno, tada će se ispuniti napisana reč: „Pobeda proždre smrt.“
046	1CO	015	055	„Gde je, smrti, tvoja pobeda? Gde je, smrti, žalac tvoj?“
046	1CO	015	056	Žalac smrti je greh, a sila greha dolazi od Zakona.
046	1CO	015	057	Ali, hvala Bogu koji nam daje pobedu posredstvom Gospoda našega, Isusa Hrista.
046	1CO	015	058	Stoga, voljena moja braćo, budite čvrsti i nepokolebljivi. Imajte vazda pune ruke posla u službi za Gospoda, znajući da vaš trud u službi za Gospoda nije besplodan.
046	1CO	016	001	Što se tiče priloga za svete, učinite onako kako sam naredio i galatijskim crkvama.
046	1CO	016	002	Svakog prvog dana u nedelji neka svako od vas odvaja na stranu i štedi koliko može, da se novac ne bi sakupljao kad ja dođem.
046	1CO	016	003	A kad dođem, poslaću s preporukama one koje vi odaberete da odnesu vaš dar u Jerusalim.
046	1CO	016	004	Ako se nađe za shodno da ja idem, oni mogu da mi se pridruže.
046	1CO	016	005	Vas ću, pak, posetiti kad prođem kroz Makedoniju, budući da putujem preko Makedonije.
046	1CO	016	006	Moguće je da ću se i zadržati kod vas, pa čak i prezimiti, da me otpratite kud god pođem.
046	1CO	016	007	Ne želim, naime, da vas vidim samo u prolazu, nego se nadam da ću neko vreme provesti kod vas, ako Gospod dopusti.
046	1CO	016	008	U Efesu ću ostati do Pedesetnice,
046	1CO	016	009	jer su mi se otvorila velika vrata za uspešan rad, iako imam mnogo protivnika.
046	1CO	016	010	Ako Timotej dođe, gledajte da se ne oseća nelagodno sa vama, jer i on obavlja službu za Gospoda kao i ja.
046	1CO	016	011	Niko, dakle, da ga ne prezre. Ispratite ga u miru da dođe k meni, jer ga očekujem sa braćom.
046	1CO	016	012	Što se tiče brata Apolosa, mnogo sam ga molio da dođe k vama sa [drugom] braćom, ali on nije bio voljan da dođe sad. Ipak, doći će kad mu se ukaže prilika.
046	1CO	016	013	Budite budni, stojte u veri, držite se muški, budite jaki!
046	1CO	016	014	Sve što činite neka bude u ljubavi.
046	1CO	016	015	Vi znate za Stefaninu porodicu, da su oni prvi obraćenici u Ahaji i da su služili potrebama Božijeg naroda. Molim vas, braćo,
046	1CO	016	016	da se stavite pod vodstvo takvih kao što su oni i svakog ko sa njima sarađuje i radi.
046	1CO	016	017	Radujem se Stefaninom, Fortunatovom i Ahaikovom povratku, jer su mi oni nadoknadili vaše odsustvo.
046	1CO	016	018	Oni su, naime, umirili moj duh i vaš. Odajte priznanje takvima.
046	1CO	016	019	Pozdravljaju vas crkve u [Maloj] Aziji. Mnogo vas pozdravljaju u Gospodu Akila i Priskila sa crkvom koja se okuplja u njihovom domu.
046	1CO	016	020	Pozdravljaju vas sva braća. Pozdravite jedni druge svetim poljupcem.
046	1CO	016	021	Ja, Pavle, pišem pozdrav svojom rukom.
046	1CO	016	022	Ako ko ne voli Gospoda, neka bude proklet. Marana ta!
046	1CO	016	023	Milost Gospoda Isusa [neka je] sa vama.
046	1CO	016	024	Moja ljubav [je] sa svima vama u Hristu Isusu. Amin.
#
# BOOK	047	2CO	2 Corinthians	2 Korinćanima
047	2CO	001	001	Pavle, apostol Isusa Hrista po Božijoj volji, zajedno sa [našim] bratom Timotejem, [pozdravlja] Božiju crkvu u Korintu, zajedno sa svim svetima širom Ahaje.
047	2CO	001	002	Milost vam i mir od Boga, Oca našega, i Gospoda Isusa Hrista.
047	2CO	001	003	Blagosloven da je Bog i Otac našega Gospoda Isusa Hrista, milosrdni Otac i Bog svake utehe.
047	2CO	001	004	On nas teši u svakoj našoj nevolji, da bismo i mi mogli da tešimo one koji su u nevoljama, onom utehom kojom nas same Bog teši.
047	2CO	001	005	Jer, kao što izobilno učestvujemo u Hristovim patnjama, tako primamo i izobilje utehe posredstvom Hrista.
047	2CO	001	006	Ako smo pritisnuti nevoljama, to je za vašu utehu i spasenje, ako primamo utehu od Boga, to je radi vaše utehe. Ta uteha se pokazuje kada strpljivo podnosite iste patnje koje i mi podnosimo.
047	2CO	001	007	Čvrsta je nada koju polažemo u vas, jer znamo da učestvujete kako u našim patnjama, tako i u našoj utesi.
047	2CO	001	008	Hoćemo, naime, da znate, braćo, da je nevolja koja nas je snašla u [Maloj] Aziji toliko prevazilazila naše snage, da smo izgubili svaku nadu da ćemo ostati u životu.
047	2CO	001	009	U stvari, u sebi smo se već pomirili sa smrtnom kaznom, da se ne bismo pouzdali u same sebe, nego u Boga koji vaskrsava mrtve.
047	2CO	001	010	On nas je izbavio od smrtne opasnosti i izbaviće nas, jer smo se u njega pouzdali da će nas i dalje izbavljati.
047	2CO	001	011	A i vi ćete nam priteći u pomoć molitvom, da bi mnogi ljudi zahvaljivali Bogu na milosti koju nam je darovao posredovanjem mnogih.
047	2CO	001	012	Ovo je naš ponos: naša savest koja svedoči da smo u svetu živeli u Božijoj svetosti i iskrenosti, ne po ljudskoj mudrosti, nego po Božijoj milosti, a naročito među vama.
047	2CO	001	013	Ne pišemo vam, naime, ništa drugo osim onoga što možete da pročitate ili da razumete. Nadam se da ćete to jednom u potpunosti razumeti,
047	2CO	001	014	ukoliko nas sada niste do kraja razumeli. Jer, na dan Gospoda Isusa vi ćete biti nama na ponos, kao i mi vama.
047	2CO	001	015	S tim uverenjem nameravao sam da dođem prvo k vama, na vaše dvostruko zadovoljstvo.
047	2CO	001	016	Hteo sam da vas posetim na svom putu za Makedoniju, i da vam ponovo dođem po povratku iz Makedonije, pa da me vi otpratite do Judeje.
047	2CO	001	017	Jesam li se, dakle, ponašao lakomisleno kad sam to nameravao? Ili, možda, nameravam da, poput ljudi u svetu, najpre kažem „da, jeste“, a onda „ne, nije?“
047	2CO	001	018	Bog je pouzdani svedok da poruka koju smo vam navestili nije bila i „jeste“i „nije.“
047	2CO	001	019	Jer Sin Božiji, Isus Hristos, koga smo vam ja, Silvan i Timotej navestili, nije bio i „jeste“i „nije“, nego je u njemu bilo „jeste.“
047	2CO	001	020	Jer sva Božija obećanja nalaze svoju potvrdu u Hristu. Zato i govorimo „amin“kada slavimo Boga po Isusu Hristu.
047	2CO	001	021	A Bog je taj koji nas zajedno sa vama čini čvrstima po Hristu. On nas je pomazao
047	2CO	001	022	i stavio svoj pečat na nas, i dao svoga Duha u naša srca kao zalog.
047	2CO	001	023	Pozivam Boga za svedoka – na svoju dušu: u Korint nisam došao samo zato da bih vas poštedeo.
047	2CO	001	024	Mi, naime, ne gospodarimo vašom verom, nego zajedno sa vama učestvujemo u vašoj radosti, zato što ste čvrsti u veri.
047	2CO	002	001	Odlučio sam, naime, da vam moj dolazak ne priredi ponovo žalost.
047	2CO	002	002	Jer ako ja vas ožalostim, ko će mene da obraduje? Da neće onaj koga ja ožalostim?
047	2CO	002	003	Ovo sam vam napisao baš zato da me ne bi, prilikom mog dolaska, ožalostili oni koji bi trebalo da mi pričine radost. Uveren sam, naime, da je moja radost – radost svih vas.
047	2CO	002	004	Pisao sam vam ovo uz mnoge suze, iz velike nevolje i sa strepnjom u srcu, ne da vas ožalostim, nego da vam dam do znanja koliko je obilna ljubav koju imam za vas.
047	2CO	002	005	Ako je neko kome naneo žalost, nije je naneo meni, nego donekle, da ne preteram, svima vama.
047	2CO	002	006	Tom čoveku je dovoljan ukor većine.
047	2CO	002	007	Zato mu vi radije oprostite i utešite ga, da ga ne slomi prevelika žalost.
047	2CO	002	008	Stoga vas molim da potvrdite svoju ljubav za njega.
047	2CO	002	009	Ovo sam vam pisao da proverim kakvi ste i da li ste u svemu poslušni.
047	2CO	002	010	Kome, dakle, vi oprostite, [tome opraštam] i ja. Jer ako sam ja nešto kome oprostio, oprostio sam radi vas pred Hristom,
047	2CO	002	011	da nas Satana ne prevari. Znamo, naime, kakve su mu namere.
047	2CO	002	012	Kada sam došao u Troadu da propovedam Radosnu vest o Hristu, Gospod mi je otvorio vrata za rad.
047	2CO	002	013	No, i pored toga duša mi je bila nespokojna što nisam našao Tita, svoga brata. Zato sam se oprostio sa njima i otišao u Makedoniju.
047	2CO	002	014	Ali hvala Bogu koji nas u Hristu uvek vodi u pobedničkoj povorci, te preko nas svuda širi miris znanja o sebi.
047	2CO	002	015	Jer mi smo Hristov ugodni miris među onima koji se spasavaju i među onima koji propadaju.
047	2CO	002	016	Onima [koji propadaju], mi smo zadah smrti koji ubija, a onima [koji se spasavaju], miomiris koji donosi život. I ko je za sve ovo podoban?
047	2CO	002	017	Zaista, mi nismo kao mnogi koji trguju rečju Božijom, nego kao [poslani] od Boga, iskreno propovedamo pred Bogom, kao oni koji su u Hristu.
047	2CO	003	001	Počinjemo li ponovo da preporučujemo sami sebe? Ili, zar su nam potrebne, kao nekima, pismene preporuke za vas ili od vas?
047	2CO	003	002	Vi ste naše pismo, zapisano u našim srcima, koje poznaju i čitaju svi ljudi.
047	2CO	003	003	Vi, naime, pokazujete da ste Hristovo pismo, sastavljeno našom službom, pismo koje nije napisano mastilom, nego Duhom živoga Boga, ne na kamenim pločama, nego na pločama ljudskih srca.
047	2CO	003	004	Ovakvo pouzdanje imamo pred Bogom posredstvom Hrista.
047	2CO	003	005	To znači da mi sami nismo u stanju da pripišemo nešto sebi; naša sposobnost dolazi od Boga.
047	2CO	003	006	On nas je osposobio da budemo službenici Novog saveza, ne slova, nego Duha. Jer slovo donosi smrt, a Duh daje život.
047	2CO	003	007	Pa kad je služba smrti, slovima urezana u kamen zasjala takvom slavom da Izrailjci nisu mogli da gledaju u Mojsijevo lice, zbog prolaznog sjaja njegovog lica,
047	2CO	003	008	koliko li će slavnija biti služba koju vrši Duh?
047	2CO	003	009	Jer, ako je služba osude bila slavna, koliko je onda slavnija služba [koja donosi] pravednost?
047	2CO	003	010	Zaista, ono što je bilo slavno nije slavno kad se uporedi sa slavom koja ga premašuje.
047	2CO	003	011	Jer, ako je ono što je prolazno bilo slavno, koliko li je slavnije ono što traje [zauvek]?
047	2CO	003	012	Budući da imamo ovakvu nadu, govorimo sasvim slobodno.
047	2CO	003	013	Mi nismo kao Mojsije koji je stavio pokrivalo preko lica da Izrailjci ne bi gledali svršetak prolazne slave.
047	2CO	003	014	Uprkos tome, njihov razum je otvrdnuo. I sve do današnjega dana, kada se čita Stari zavet, pokrivalo se ne uklanja, zbog toga što samo u Hristu može da se odstrani.
047	2CO	003	015	Tako i danas kad se čita Mojsijevo [Petoknjižje], pokrivalo zastire njihovo srce.
047	2CO	003	016	Ali ako se [neko] obrati Gospodu, pokrivalo spada.
047	2CO	003	017	Gospod je Duh, a gde je Duh Gospodnji, [tu je] sloboda.
047	2CO	003	018	A svi mi, koji otkrivena lica odražavamo slavu Gospodnju, Duhom se Gospodnjim preobražavamo u njegov lik, iz jednog [stupnja] slave u drugi.
047	2CO	004	001	Stoga nismo obeshrabreni, jer nam je [Bog po svom] milosrđu poverio ovu službu.
047	2CO	004	002	Mi smo se odrekli sramnih, tajnih stvari; ne ponašamo se lukavo, niti izvrćemo Božiju reč, nego otvoreno objavljujući istinu, preporučujemo sebe savesti svakog čoveka pred Bogom.
047	2CO	004	003	A ako je Radosna vest koju objavljujemo zastrta, zastrta je za one koji propadaju.
047	2CO	004	004	Njima je bog ovoga sveta zaslepio nevernički um, da im ne zasvetli svetlost Radosne vesti o slavi Hristovoj, koji je slika Boga.
047	2CO	004	005	Mi, naime, ne propovedamo sami sebe, nego Isusa Hrista kao Gospoda. A o sebi [govorimo kao o] vašim slugama Isusa radi.
047	2CO	004	006	Naime, isti Bog koji je rekao: „Neka zasvetli svetlost iz tame!“, zasvetlio je i u našim srcima, da poznamo Božiju slavu na licu Isusa Hrista.
047	2CO	004	007	Ali ovo blago imamo u zemljanim posudama, da bude jasno da ova izvanredna snaga potiče od Boga, a ne od nas.
047	2CO	004	008	Sa svih strana nas pritiskaju nevolje, ali nas ne slamaju, u nedoumici smo, ali nismo očajni,
047	2CO	004	009	progonjeni smo, ali nismo napušteni, obaraju nas, ali nas ne uništavaju.
047	2CO	004	010	Mi uvek na svome telu nosimo smrt Isusovu, da se i život Isusov pokaže na našem telu.
047	2CO	004	011	Jer, dok god živimo, izloženi smo smrti radi Isusa, da se i život Isusov pokaže na našim smrtnim telima.
047	2CO	004	012	Prema tome, smrt deluje u nama, a život u vama.
047	2CO	004	013	I pošto imamo istog Duha vere kao onaj koji je napisao: „Poverovao sam, te zato govorim“, tako i mi verujemo, pa zato govorimo,
047	2CO	004	014	jer znamo da će onaj koji je vaskrsao Gospoda Isusa, vaskrsnuti sa njim i nas, te nas zajedno sa vama postaviti uz sebe.
047	2CO	004	015	Sve je to radi vas, da se milost [Božija] proširi na mnoge, te da njihovo zahvaljivanje bude izobilno, Bogu na slavu.
047	2CO	004	016	Zato se ne predajemo, jer čak i ako se naš spoljašnji čovek raspada, onaj unutrašnji se iz dana u dan obnavlja.
047	2CO	004	017	Jer, ova lagana nevolja, koja nas je trenutno snašla, priprema nas za izvanredno i neizmerno, večno izobilje slave.
047	2CO	004	018	Mi, naime, ne pridajemo važnost onome što se vidi, nego onome što se ne vidi, jer vidljivo je privremeno, a nevidljivo je večno.
047	2CO	005	001	Znamo, naime, da ako se zemaljski šator u kome živimo i razruši, imamo stan od Boga, večni dom na nebesima koji nije sagrađen ljudskom rukom.
047	2CO	005	002	Jer, u ovom [šatoru] uzdišemo i čeznemo da preko njega obučemo na sebe naše nebesko obitavalište.
047	2CO	005	003	Zaista, kada ga obučemo na sebe, nećemo biti neodeveni.
047	2CO	005	004	Mi, naime, koji živimo u šatoru [tela], stenjemo pod njegovim teretom, ali ne želimo da ga se rešimo, nego da preko njega obučemo [novo telo], tako da život proguta ono što je smrtno.
047	2CO	005	005	A Bog nas je za to pripravio davši nam svoga Duha u zalog.
047	2CO	005	006	Zato smo uvek puni pouzdanja, iako znamo da dok god živimo u kući tela, daleko smo od Gospoda.
047	2CO	005	007	Živimo, naime, po veri, a ne po gledanju.
047	2CO	005	008	Ispunjeni, dakle, ovim pouzdanjem, najradije bismo izašli [iz tela] i nastanili se kod Gospoda.
047	2CO	005	009	Zato se trudimo da mu ugodimo, bilo da smo već kod kuće ili u tuđini.
047	2CO	005	010	Jer svi mi moramo da se pojavimo pred Hristovim sudom, da svako primi platu za ono što je [za života] činio u telu, bilo dobro ili zlo.
047	2CO	005	011	I pošto znamo za strah Gospodnji, uveravamo ljude. Bog nas potpuno poznaje, a nadam se da nas poznaje i vaša savest.
047	2CO	005	012	Ne preporučujemo vam opet sami sebe, nego vam dajemo razlog da se ponosite nama, i da imate odgovor za one koji se razmeću pred drugima, a u srcu nisu takvi.
047	2CO	005	013	Jer ako nismo prisebni, to je radi Boga, a ako smo pri sebi, to je radi vas.
047	2CO	005	014	Hristova ljubav nas obuzima, jer smo došli do uverenja da je jedan umro za sve, što znači da su svi umrli.
047	2CO	005	015	[Hristos] je umro za sve, da živi ne žive više za sebe, nego za njega koji je umro i vaskrsao za njih.
047	2CO	005	016	Tako od sada ni o kome ne sudimo po ljudskim merilima. Ako smo i sudili o Hristu po ljudskim merilima, sada to više ne činimo.
047	2CO	005	017	Dakle, ako je ko u Hristu, on je novo stvorenje; staro je prošlo, a novo je, evo, nastalo.
047	2CO	005	018	Sve ovo dolazi od Boga koji nas je pomirio sa sobom posredstvom Hrista i poverio nam službu pomirenja.
047	2CO	005	019	Jer Bog je u Hristu pomirio svet sa sobom; on nije uračunao ljudima njihove prestupe, a nama je poverio [da propovedamo] reč pomirenja.
047	2CO	005	020	Mi smo Hristovi poslanici, tako što Bog opominje preko nas. Zato vas preklinjemo: pomirite se s Bogom!
047	2CO	005	021	Njega koji nije iskusio greh, [Bog] je učinio [žrtvom za naše] grehe, da u njemu postanemo pravedni pred Bogom.
047	2CO	006	001	Kao Hristovi saradnici, molimo vas da ne uzimate olako milost Božiju.
047	2CO	006	002	Jer [Bog] govori: „U vreme povoljno sam te uslišio, i u dan spasenja sam ti pomogao.“Evo, sada je pravo vreme, sada je dan spasenja.
047	2CO	006	003	Mi nikome ne postavljamo prepreke, da niko ne pokudi [našu] službu.
047	2CO	006	004	Naprotiv, u svemu pokazujemo da smo sluge Božije: u velikoj postojanosti, nevoljama, nuždama, teškoćama,
047	2CO	006	005	pod batinama, u tamnicama, pred razjarenom svetinom, u naporima, bdenjima, i postovima,
047	2CO	006	006	u čistoti, znanju, strpljivosti, dobroti, u Svetom Duhu, iskrenoj ljubavi,
047	2CO	006	007	iskrenom govoru, u Božijoj snazi, s oružjem pravednosti s desne i leve strane;
047	2CO	006	008	u slavi i sramoti, sa zlim i dobrim glasom. [Smatraju nas] varalicama, a iskreni [smo].
047	2CO	006	009	[Mi smo] kao neznanci, a ipak nas poznaju; naizgled umiremo, ali, evo, živimo; kao kažnjeni [smo], ali nismo pogubljeni;
047	2CO	006	010	naizgled [smo] žalosni, ali [smo] uvek radosni; naizgled siromašni, a ipak obogaćujemo mnoge; naizgled kao oni koji nemaju ništa, a ipak imaju sve.
047	2CO	006	011	Govorimo vam iskreno, Korinćani, srce smo širom otvorili [za vas].
047	2CO	006	012	Naše srce nije tesno za vas, ali je vaše srce tesno za nas.
047	2CO	006	013	Govorim vam kao svojoj deci: proširite, zauzvrat, i vi [svoja srca].
047	2CO	006	014	Ne vucite jaram s nevernicima. Jer, šta ima pravednost s bezakonjem? Ili kakvo zajedništvo dele svetlo i tama?
047	2CO	006	015	U čemu se Hristos slaže s Velijarom? Ili šta je zajedničko verniku i neverniku?
047	2CO	006	016	Ima li ikakve saglasnosti između Božijeg hrama i idola? Mi smo, naime, hram živoga Boga, jer Bog je rekao: „Ja ću živeti u njima i hoditi među njima; ja ću biti njihov Bog, a oni će biti moj narod.“
047	2CO	006	017	Zato, „Izađite iz njihove sredine! Odvojte se! – govori Gospod. Nečistote ne dotičite, i ja ću vas primiti.
047	2CO	006	018	Ja ću vam biti Otac, a vi ćete mi biti sinovi i ćerke – govori Gospod Svedržitelj.“
047	2CO	007	001	Pošto, dakle, imamo ova obećanja, voljeni, očistimo se od svake telesne i duhovne okaljanosti, te dovršavajmo svoje posvećenje u strahu Božijem.
047	2CO	007	002	Napravite za nas mesta [u svojim srcima]! Nikome nismo naneli nepravdu, nikoga nismo oštetili, nikoga nismo zakinuli.
047	2CO	007	003	Ne kažem ovo da bih vas osudio. Već sam, naime, rekao da ste u našim srcima, bilo da s vama umiremo ili živimo.
047	2CO	007	004	Imam veliko poverenje u vas, silno se ponosim vama. Ispunjen sam utehom, preplavljen sam radošću i pored sve naše nevolje.
047	2CO	007	005	Jer kad smo došli u Makedoniju, nije nam bilo počinka, nego su nas odasvud snašle nevolje: spolja sukobi, a iznutra strah.
047	2CO	007	006	Ali Bog koji teši ponizne, utešio nas je Titovim dolaskom.
047	2CO	007	007	I ne samo njegovim dolaskom, nego i utehom koju je on primio zbog vas. On nam je javio koliko čeznete za mnom, koliko ste ožalošćeni, koliko me predano volite, tako da sam se još više obradovao.
047	2CO	007	008	No, iako sam vas ožalostio svojom poslanicom, ne žalim. Pa ako mi je i žao, vidim da vas je ona poslanica ožalostila makar na kratko.
047	2CO	007	009	Sad se radujem, ne zato što ste se ožalostili, nego zato što vaša žalost vodi k pokajanju. Vaša žalost [dolazi] od Boga, te vam mi, stoga, nismo naneli štetu.
047	2CO	007	010	Jer žalost koja dolazi od Boga, rađa pokajanje koje vodi k spasenju – pokajanje za kojim se ne žali – dok svetska žalost rađa žalost koja vodi k smrti.
047	2CO	007	011	I, eto, koliki je rod donela Božija žalost među vama, koliku gorljivost da se opravdate, koliko negodovanje, koliki strah, koliku čežnju, koliku revnost, koliku spremnost da se izvrši pravda. U svemu ste se pokazali nedužnima u ovoj stvari.
047	2CO	007	012	Prema tome, nisam vam pisao niti zbog onoga koji je skrivio, niti zbog onoga kome se skrivilo, već da se pokaže vaša revnost za nas pred Bogom.
047	2CO	007	013	To nas je utešilo. A pored toga što smo se utešili, još više smo se poradovali zbog Titove radosti, jer ste okrepili njegov duh.
047	2CO	007	014	Ukoliko sam vas i hvalio pred njim, nisam se osramotio, jer kao što je sve što smo rekli za vas bilo istina, tako je i naše hvaljenje pred Titom bilo istinito.
047	2CO	007	015	Šta više, on vam je postao još naklonjeniji, sećajući se poslušnosti svih vas, te kako ste ga primili s poštovanjem i ustreptalošću.
047	2CO	007	016	Radujem se, jer imam potpuno pouzdanje u vas.
047	2CO	008	001	Želimo da znate, braćo, o Božijoj milosti koja je data crkvama u Makedoniji.
047	2CO	008	002	Jer, iako su kušani nevoljama, njihova radost je izobilna, a njihovo posvemašnje siromaštvo se pretočilo u bogatstvo velikodušnosti.
047	2CO	008	003	Svedok sam da su, shodno svojim mogućnostima, pa i preko njih, dobrovoljno [davali],
047	2CO	008	004	žarko nas moleći da ih počastvujemo učešćem u potrebama svetih.
047	2CO	008	005	Oni su, čak, prevazišli i naša očekivanja, jer su, sebe pre svega, stavili na raspolaganje Gospodu i nama radi Božije volje.
047	2CO	008	006	Zato smo zamolili Tita da dovrši među vama ovo delo milosrđa koje je započeo.
047	2CO	008	007	Pa, pošto u svemu obilujete, u veri, u reči, u znanju, u svakovrsnoj revnosti, kao i u ljubavi prema nama, obilujte i u ovom [delu] milosti.
047	2CO	008	008	Ovo vam ne zapovedam, nego proveravam iskrenost vaše ljubavi, poredeći je s revnošću drugih.
047	2CO	008	009	Vi, naime, znate za milost Gospoda našega Isusa Hrista, da je on, iako bogat, postao siromah radi vas, da bi vi njegovim siromaštvom postali bogati.
047	2CO	008	010	Što se tiče ove stvari, mislim da vama i priliči da dovršite ono što ste sami započeli prošle godine. Vi, naime, ne samo da ste to učinili, nego ste i želeli da učinite.
047	2CO	008	011	Sada dovršite to delo! Učinite onako kako ste želeli, shodno svojim mogućnostima.
047	2CO	008	012	Jer, ako je prisutna dobra volja, onda je i vaš dar dobrodošao; svakako, ne na osnovu onoga što nemate, nego na osnovu onoga što imate.
047	2CO	008	013	Ipak, ne želim da nečije olakšice postanu vaš teret, nego da vlada jednakost.
047	2CO	008	014	Vaše sadašnje izobilje treba da pokrije njihovu oskudicu, da bi njihovo izobilje jednom pokrilo vašu oskudicu. Tako će biti jednakost.
047	2CO	008	015	Kao što je napisano: „Onome koji je [skupio] više nije preostalo, a niti je nedostajalo onome koji je [skupio] manje.“
047	2CO	008	016	Hvala Bogu koji je stavio Titu u srce takvu revnost za vas.
047	2CO	008	017	On ne samo da je prihvatio našu molbu, nego je, budući veoma revnostan, dragovoljno otišao k vama.
047	2CO	008	018	Sa njim šaljemo i brata koga hvale po svim crkvama zbog [propovedanja] Radosne vesti.
047	2CO	008	019	Šta više, crkve su ga izabrale da putuje s nama radi ove službe darežljivosti, koju dragovoljno vršimo Gospodu na slavu,
047	2CO	008	020	da bismo izbegli primedbe na naše raspolaganje ovim obilnim darom.
047	2CO	008	021	Jer, mi se trudimo da činimo dobro ne samo pred Gospodom, već i pred ljudima.
047	2CO	008	022	Sa njim šaljemo i našeg brata, čiju smo revnost često u mnogim stvarima iskusili. On je sada još revnosniji zbog velikog pouzdanja u vas.
047	2CO	008	023	Što se tiče Tita, on je moj drug i saradnik; a što se tiče naše braće, oni su apostoli crkava, slava Hristova.
047	2CO	008	024	Stoga im pružite dokaz vaše ljubavi, da crkve znaju da se s pravom ponosim vama.
047	2CO	009	001	A o službi skupljanja pomoći za svete, nema potrebe da vam pišem.
047	2CO	009	002	Znam, naime, da imate revnosti, zbog koje se ponosim vama pred Makedoncima. Rekao sam im, naime, da je Ahaja spremna još od prošle godine, tako da je vaša revnost pokrenula mnoge od njih.
047	2CO	009	003	Braću šaljem da se naše dičenje vama povodom ovoga ne pokaže ispraznim, budući da sam im rekao da ste spremni.
047	2CO	009	004	Jer, ako Makedonci dođu sa mnom, pa vas zateknu nespremne, osramotićemo se mi, a da ne kažem vi, što smo se pouzdali u vas.
047	2CO	009	005	Smatrao sam, dakle, za neophodno da zamolim braću da odu k vama pre nas, te da unapred pripreme prikupljanje davno obećanog priloga, da to bude spremno kao dar, a ne kao prinuda.
047	2CO	009	006	Ovo upamtite: ko škrto seje, oskudno će požnjeti, a ko neštedimice seje, obilno će požnjeti.
047	2CO	009	007	Svako neka da kako je odlučio u srcu; ne sa žalošću ili uz moranje, jer Bog voli veselog davaoca.
047	2CO	009	008	A Bog je u stanju da vas obdari izobilnim blagoslovom svake vrste, te da uvek imate svega dovoljno, i još da pretekne za svako dobro delo.
047	2CO	009	009	Kao što je [u Pismu] napisano: „On neštedimice deli, daje sirotinji, pravednost njegova ostaje doveka.“
047	2CO	009	010	Onaj koji daje sejaču seme i hleb za hranu, daće i umnožiće vaše seme, te učiniti da uzraste plod vaše pravednosti.
047	2CO	009	011	Tako ćete se u svemu obogatiti da biste u svakom pogledu bili darežljivi. Ljudi će tako, našim posredovanjem, zahvaljivati Bogu.
047	2CO	009	012	Jer, ova služba koju vršite ne podmiruje samo oskudicu svetih, već čini da mnogi izobilno zahvaljuju Bogu.
047	2CO	009	013	I budući da se ova služba dokazala vrednom, oni slave Boga zbog vašeg poslušnog ispovedanja Radosne vesti o Hristu, kao i zbog velikodušnog zajedništva koje delite sa njima i sa svima drugima.
047	2CO	009	014	Oni se gorljivo mole za vas zbog izvanredne milosti Božije koja je pokazana na vama.
047	2CO	009	015	Hvala Bogu za njegov neopisivi dar.
047	2CO	010	001	Ja, Pavle, koji sam u vašem prisustvu „krotak“, a u odsustvu „strog“, u ime krotkosti i blagosti Hristove, lično vas molim
047	2CO	010	002	i zaklinjem da me, kada dođem, ne prisiljavate da nastupim strogo. Nameravam, naime, da strogo postupim sa nekima koji misle da živimo kao ljudi u svetu.
047	2CO	010	003	Ali ako i živimo u svetu, ne borimo se po svetskim merilima.
047	2CO	010	004	Jer, oružje kojim se borimo nije ljudsko, nego ima božansku silu da ruši utvrđenja. Mi rušimo mudrovanja
047	2CO	010	005	i svaku uznositost koja se protivi bogopoznanju, te zarobljavamo svaku misao da je potčinimo Hristu.
047	2CO	010	006	Spremni smo da kaznimo svaku neposlušnost, čim postanete potpuno poslušni.
047	2CO	010	007	Ipak, vi sudite po spoljašnjosti! Ako je neko uveren da pripada Hristu, neka opet promisli u sebi sledeće: kako je on Hristov, tako smo i mi.
047	2CO	010	008	Jer, čak i da se više pohvalim našom vlašću, koju nam je Gospod dao radi vašeg izgrađivanja, a ne radi vašeg uništavanja, ne bih se postideo.
047	2CO	010	009	Ne bih želeo da izgleda da vas plašim svojim poslanicama.
047	2CO	010	010	Neko, naime, kaže: „Poslanice su mu stroge i silne, ali kad je prisutan, izgled mu je neugledan, a govor nikakav.“
047	2CO	010	011	Tome neka bude jasno: što govorimo u poslanicama kad smo daleko, to činimo i kad smo prisutni.
047	2CO	010	012	Ne usuđujemo se, naime, da se ubrojimo ili poredimo sa onima koji sami sebe preporučuju. Oni nemaju pravo razumevanje, budući da sebe vrednuju po svojim sopstvenim merilima i porede se sami sa sobom.
047	2CO	010	013	Ali mi nećemo da se hvalimo preko mere, nego po meri koju nam je odredio Bog. Ta mera se svodi na naš rad među vama.
047	2CO	010	014	Mi se držimo te granice, da ne bi izgledalo kao da još nismo došli do vas. U stvari, mi smo prvi došli k vama s Radosnom vešću o Hristu.
047	2CO	010	015	Mi ne prelazimo tu granicu, to jest, ne hvalimo se tuđim radom. Ipak, nadamo se da će se rastom vaše vere proširiti i polje našeg rada među vama,
047	2CO	010	016	te da ćemo objaviti Radosnu vest preko vaših granica, ne hvaleći se onim što je već postignuto na tuđem polju rada.
047	2CO	010	017	Nego: „Ko hoće da se hvali, neka se hvali Gospodom.“
047	2CO	010	018	Naime, nije valjan onaj koji sam sebe preporučuje, nego onaj koga Gospod preporučuje.
047	2CO	011	001	O, kad biste podneli malo moga bezumlja! Da, podnesite me!
047	2CO	011	002	U meni plamti Božija ljubomora zbog vas, jer sam vas zaručio s jednim čovekom, da vas kao čistu devicu izvedem pred Hrista.
047	2CO	011	003	Plašim se da će vaše misli zastraniti, te da ćete se udaljiti od iskrene i čiste predanosti Hristu, baš kao što je zmija svojim lukavstvom prevarila Evu.
047	2CO	011	004	Vi, naime, rado podnosite kad neko dođe i propoveda vam drugačijeg Isusa, koga vam mi nismo propovedali, te primate drugačijeg duha od Duha koga ste primili, ili prihvatate drugačiju radosnu vest od one koju ste jednom prihvatili.
047	2CO	011	005	Smatram, naime, da ni u čemu ne zaostajem za vašim „preuzvišenim apostolima.“
047	2CO	011	006	Jer, ako sam i nevešt u govoru, nisam u znanju, što smo vam, uostalom i pokazali.
047	2CO	011	007	Jesam li pogrešio što sam se ponizio da biste vi bili uzvišeni, ili zato što sam vam bez naplate navestio Božiju Radosnu vest?
047	2CO	011	008	Od drugih crkava sam uzeo platu da bih služio vama.
047	2CO	011	009	Kad sam bio u oskudici, nikome nisam bio na trošku, jer su mi braća iz Makedonije pomogla u mojoj oskudici. Kao što sam se do sada čuvao, tako ću se i od sada čuvati da vam ni u čemu ne budem na teretu.
047	2CO	011	010	Tako mi Hristove istine u meni, taj ponos mi niko neće oduzeti u ahajskim krajevima.
047	2CO	011	011	A zašto? Zato što vas ne volim? Bog zna [da vas volim].
047	2CO	011	012	Što činim, činiću i dalje, da osujetim one koji traže priliku da se izjednače s nama u onom čime se hvale.
047	2CO	011	013	Takvi ljudi su lažni apostoli, nepošteni radnici, koji se prerušavaju u Hristove apostole.
047	2CO	011	014	Ništa čudno; čak se i sam Satana prerušava u anđela svetlosti.
047	2CO	011	015	Isto tako nije neobično da se njegove sluge pretvaraju u službenike pravednosti. Ali na kraju će dobiti što su svojim delima zaslužili.
047	2CO	011	016	Ponavljam: neka niko ne misli da sam nerazuman. Pa ako neko i misli da sam nerazuman, primite me makar kao takvog, pa da se i ja malo pohvalim.
047	2CO	011	017	A što povodom ovog hvalisanja govorim, ne govorim kako Gospod hoće, nego kao u bezumlju.
047	2CO	011	018	Pa kad se već mnogi hvale po ljudskim merilima, hvaliću se i ja.
047	2CO	011	019	Vi, naime, rado podnosite nerazumne – vi koji ste mudri.
047	2CO	011	020	Jer, vi podnosite ako vas neko porobljava, ako vas neko iskorištava, ako vas neko pljačka, ako neko s visine gleda [na vas], ili ako vas neko šamara.
047	2CO	011	021	Sebi na sramotu kažem: u tome smo se pokazali nejakima! A ako se neko usuđuje da se čime hvali, govorim kao nerazuman, usuđujem se i ja.
047	2CO	011	022	Jesu li Jevreji? I ja sam. Jesu li Izrailjci? I ja sam. Jesu li Avrahamovo potomstvo? I ja sam.
047	2CO	011	023	Jesu li Hristove sluge? Kao nerazuman govorim: ja sam još više. Više sam radio, više sam bio u tamnici, mnogo više su me tukli, i često sam bio blizu smrti.
047	2CO	011	024	Od Jevreja sam pet puta dobio po trideset devet udaraca,
047	2CO	011	025	triput sam bio šiban, jedanput kamenovan. Triput sam doživeo brodolom, noć i dan sam proveo na otvorenom moru.
047	2CO	011	026	Često sam putovao, bio sam u opasnosti od poplava i razbojnika, ugrožen i od svojih sunarodnika i od mnogobožaca. Bio sam izložen opasnosti u gradu, u pustinji, na moru, od lažne braće.
047	2CO	011	027	Naprezao sam se i mučio, mnogo puta nisam spavao, bio sam gladan i žedan, često sam postio, smrzavao se i bio slabo odeven.
047	2CO	011	028	A pored svih drugih stvari, muči me briga za sve crkve.
047	2CO	011	029	Kada je neko slab, i ja se osećam slabim, kad neko podlegne grehu, ja izgaram za njega.
047	2CO	011	030	Ako treba da se hvalim, hvaliću se svojim slabostima.
047	2CO	011	031	A Bog i Otac našega Gospoda Isusa, koji je blagosloven doveka, zna da ne lažem.
047	2CO	011	032	U Damasku je namesnik cara Arete postavio straže po gradu da bi me uhvatili,
047	2CO	011	033	ali su me kroz prozor spustili u kotarici preko gradskih zidina, te sam mu umakao.
047	2CO	012	001	Treba li se hvaliti, iako od toga nema koristi, doći ću na viđenja i otkrivenja Gospodnja.
047	2CO	012	002	Znam jednog čoveka u Hristu, koji je pre četrnaest godina bio vaznet na treće nebo. Da li je to bilo u telu ili izvan tela, to ne znam. Jedino Bog to zna.
047	2CO	012	003	Znam da je taj čovek, sam Bog zna da li je to bilo u telu ili izvan tela,
047	2CO	012	004	bio vaznet u raj i da je čuo tajne stvari, o kojima ljudske usne ne smeju govoriti.
047	2CO	012	005	Takvim čovekom ću se hvaliti, a ne sobom, osim svojim slabostima.
047	2CO	012	006	Naime, ako bih i hteo da se hvalim, ne bih bio nerazuman, jer bih govorio istinu. Ipak, ja se klonim toga, da neko ne bi mislio više o meni od onoga što na meni vidi ili od mene čuje.
047	2CO	012	007	A da se ne bih uzoholio zbog izvanrednih otkrivenja, dat mi je trn u telo, Satanin poslanik, da me udara.
047	2CO	012	008	Tri puta sam molio Gospoda da ga ukloni od mene,
047	2CO	012	009	ali mi je [Gospod] rekao: „Dovoljna ti je moja milost, jer se moja sila ostvaruje u slabosti.“Zato ću se najradije hvaliti svojim slabostima, da sila Hristova živi u meni.
047	2CO	012	010	Stoga, Hrista radi, uživam u slabostima, uvredama, nevoljama, progonstvima, i teškoćama. Jer, kada sam slab, onda sam jak.
047	2CO	012	011	Postao sam nerazuman! Vi ste me na to naterali, umesto da me preporučujete. Jer, ako i nisam ništa, ni u čemu ne zaostajem za vašim „preuzvišenim apostolima.“
047	2CO	012	012	Znaci koji dokazuju moje apostolstvo: čudni znaci, čudesa i delovanje sila, učinjeni su među vama uz mnogo strpljenja.
047	2CO	012	013	Zar sam lošije postupao prema vama nego prema ostalim crkvama, osim što vam nisam bio na trošku? Oprostite mi ovu „nepravdu.“
047	2CO	012	014	Evo, spreman sam da vam po treći put dođem. Neću vam biti na trošku, jer ja ne želim vaš [novac], nego vas. Deca, naime, ne treba da stiču roditeljima, nego roditelji deci.
047	2CO	012	015	Ja ću najradije potrošiti sve što imam i sam se istrošiti za vaše duše. Ako ja imam toliko ljubavi za vas, treba li da sam budem manje voljen?
047	2CO	012	016	Uzmimo da su u pravu oni koji kažu da vam nisam bio na trošku samo zato da bih vas kao lukav čovek prevario.
047	2CO	012	017	Jesam li se kako okoristio preko onih koje sam vam poslao?
047	2CO	012	018	Zamolio sam Tita da dođe k vama, a sa njim sam poslao još jednog brata. Da li vas je Tit u nečemu zakinuo? Nismo li se ponašali u istom duhu? Nismo li išli istim stopama?
047	2CO	012	019	Vi verovatno mislite da se mi sve vreme branimo. Pred Bogom u Hristu kažem: sve je to, voljeni, na vašu izgradnju.
047	2CO	012	020	Bojim se da vas prilikom svog dolaska neću zateći onakve kakve bih želeo da vas zateknem, a bojim se da ni ja neću biti onakav kakvog biste me vi želeli, te da će izbiti svađe, zavisti, srdžbe, spletkarenja, klevetanja, došaptavanja, nadmenosti i neredi.
047	2CO	012	021	Ne bih hteo da me, prilikom mog ponovnog dolaska, moj Bog ponizi pred vama, te da ožalostim mnoge od onih koji su pre sagrešili, a nisu se pokajali za svoju nečistotu, blud i razvratnost koje su bili počinili.
047	2CO	013	001	Treći put dolazim k vama – „Svaka optužba mora da se potvrdi samo na osnovu izjave dva ili tri svedoka.“
047	2CO	013	002	Kao što sam ranije rekao pre svog drugog dolaska, tako i sad, u svom odsustvu, unapred upozoravam one koji su ranije sagrešili i sve ostale: dođem li ponovo, neću vas štedeti.
047	2CO	013	003	Vi ionako tražite dokaz da Hristos govori preko mene. On među vama nije slab, nego silan.
047	2CO	013	004	On je, doduše, bio razapet u slabosti, ali živi silom Božijom. Tako smo i mi slabi u Hristu, ali ćemo s njim živeti za vas.
047	2CO	013	005	Ispitajte sami sebe: živite li po veri. Proverite sami sebe. Zar ne shvatate da je Isus Hristos među vama? Ili možda niste uvereni u to?
047	2CO	013	006	Ipak se nadam da ćete razumeti da smo mi uvereni u to.
047	2CO	013	007	Molimo se Bogu da ne učinite nikakvo zlo. Ne činimo to da bi se pokazalo da smo u pravu, nego da biste vi činili što je dobro, makar se činilo da nismo u pravu.
047	2CO	013	008	Mi, naime, ne možemo ništa protiv istine, nego samo za istinu.
047	2CO	013	009	Jer mi se radujemo kada smo mi slabi, a vi jaki. Stoga se molimo Bogu za vaše usavršavanje.
047	2CO	013	010	Pišem vam ovo u odsustvu, da ne bih postupio oštro kada dođem, jer mi je Gospod dao vlast da gradim, a ne da rušim.
047	2CO	013	011	Uostalom, braćo, radujte se, usavršavajte se, tešite se, budite složni, živite u miru, pa će Bog ljubavi i mira biti sa vama.
047	2CO	013	012	Pozdravite jedni druge svetim poljupcem.
047	2CO	013	013	Pozdravljaju vas svi sveti.
047	2CO	013	014	Milost Gospoda Isusa Hrista, i ljubav Božija, i zajedništvo Duha Svetog neka budu sa svima vama. Amin.
#
# BOOK	048	GAL	Galatians	Galatima
048	GAL	001	001	Pavle, apostol, čije poslanje ne [dolazi] od ljudi, niti preko ljudi, već posredstvom Isusa Hrista i Boga Oca koji ga je vaskrsao iz mrtvih,
048	GAL	001	002	zajedno sa ostalom braćom koja su sa mnom, pozdravlja crkve u Galatiji:
048	GAL	001	003	Milost vam i mir od Boga, Oca našega, i Gospoda Isusa Hrista,
048	GAL	001	004	koji je po volji Boga i Oca našega predao sebe za naše grehe da nas izbavi od sadašnjeg zlog sveta.
048	GAL	001	005	Njemu pripada slava od sad i doveka. Amin.
048	GAL	001	006	Čudim se da se tako brzo odvraćate od onoga koji vas je pozvao Hristovom milošću, te se okrećete nekoj drugoj radosnoj vesti.
048	GAL	001	007	U stvari, nema druge Radosne vesti, ali ima onih koji vas zbunjuju i hoće da vas odvrate od Radosne vesti o Hristu.
048	GAL	001	008	Međutim, ako bismo vam mi, ili ako bi vam anđeo s neba propovedao radosnu vest koja je u suprotnosti sa onom koju smo vam mi propovedali, neka bude proklet!
048	GAL	001	009	Što sam rekao, reći ću opet: ako neko propoveda radosnu vest koja je u suprotnosti sa onom koju ste prihvatili, neka bude proklet!
048	GAL	001	010	Da ja možda ne uveravam ljude ili Boga? Ili se možda trudim da ugodim ljudima? Kada bih ugađao ljudima, ne bih bio Hristov sluga.
048	GAL	001	011	Dajem vam na znanje, braćo, da Radosna vest koju sam vam propovedao ne potiče od čoveka.
048	GAL	001	012	Ja je, naime, nisam primio od nekog čoveka, niti me je neko naučio, već mi ju je Isus Hristos objavio.
048	GAL	001	013	Vi ste već čuli o mom nekadašnjem načinu života u judaizmu, kako sam preko svake mere progonio Crkvu Božiju i pustošio je,
048	GAL	001	014	tako da sam u preteranoj odanosti otačkom predanju prevazišao u judaizmu mnoge vršnjake među svojim narodom.
048	GAL	001	015	Ali kada se svidelo Bogu, koji me je izabrao još od majčine utrobe i pozvao svojom milošću,
048	GAL	001	016	da mi otkrije svoga Sina, da bih ga navestio mnogobošcima, nisam se ni sa kim posavetovao,
048	GAL	001	017	niti sam otišao gore u Jerusalim k onima koji su pre mene bili apostoli. Umesto toga, otišao sam u Arabiju, pa se vratio u Damask.
048	GAL	001	018	Onda sam nakon tri godine otišao gore u Jerusalim da se vidim s Kifom, pa sam ostao kod njega petnaest dana.
048	GAL	001	019	Od ostalih apostola nisam video nikog drugog osim Jakova, brata Gospodnjeg.
048	GAL	001	020	Pred Bogom kažem: ovo što pišem nije laž.
048	GAL	001	021	Zatim sam došao u sirijske i kilikijske krajeve.
048	GAL	001	022	Tada još nisam bio lično poznat Hristovim crkvama u Judeji.
048	GAL	001	023	One su jedino čule da: „Onaj koji nas je progonio sada propoveda veru koju je nekada uništavao“,
048	GAL	001	024	pa su slavili Boga radi mene.
048	GAL	002	001	Onda sam nakon četrnaest godina ponovo otišao u Jerusalim sa Varnavom. Sa sobom sam poveo Tita.
048	GAL	002	002	Otišao sam gore po otkrivenju, pa sam istaknutijima nasamo izložio Radosnu vest koju propovedam mnogobošcima, da ne ispadne da se trudim, ili da sam se trudio uzalud.
048	GAL	002	003	Pa ni Tit, koji je bio sa mnom, iako Grk, nije morao da se obreže
048	GAL	002	004	zbog lažne braće koja su se tajno uvukla među nas da uhode našu slobodu koju imamo u Hristu Isusu, želeći da nas učine robovima.
048	GAL	002	005	Ovima se ni za čas nismo pokorili, da bismo istinu Radosne vesti sačuvali za vas.
048	GAL	002	006	Što se tiče onih koji su važili za starešine (ko god da su bili, nije mi bilo važno, jer Bog ne gleda ko je ko), oni nisu ništa dodali.
048	GAL	002	007	Naprotiv, videli su da me je Bog pozvao da propovedam Radosnu vest neznabošcima, kao što je Petra pozvao da propoveda obrezanima.
048	GAL	002	008	Naime, Bog koji je osposobio Petra da bude apostol Jevrejima, osposobio je i mene da budem apostol neznabošcima.
048	GAL	002	009	Kada su Jakov, Kifa, Jovan i starešine koje su važile za stubove [Crkve], uvidele da mi je [Bog] ukazao tu milost, pružile su desnice meni i Varnavi u znak zajedništva, da mi idemo među mnogobošce, a oni među obrezane.
048	GAL	002	010	Tražili su jedino da se sećamo siromašnih, što sam se baš i trudio da činim.
048	GAL	002	011	A kada je Kifa došao u Antiohiju, javno sam mu se suprotstavio, jer je zaslužio osudu.
048	GAL	002	012	Naime, pre nego što su došli Jakovljevi poslanici, on je jeo sa neznabošcima. Ali kada su oni došli, on se povukao i odvojio od neznabožaca, plašeći se obrezanih.
048	GAL	002	013	U tom licemerju pridružili su mu se i ostali Jevreji, tako da je i Varnava bio zaveden time.
048	GAL	002	014	Ali, kada sam video da se ne ponašaju u skladu sa istinom Radosne vesti, rekao sam Kifi pred svima: „Kad ti, koji si Jevrejin, živiš kao neznabožac, a ne kao Jevrejin, kako možeš da prisiljavaš neznabošce da žive kao Jevreji?“
048	GAL	002	015	Mi smo po rođenju Jevreji, a ne „neznabožački grešnici.“
048	GAL	002	016	Ipak, znamo da čovek ne postaje pravedan [pred Bogom] vršenjem odredbi Zakona, nego samo verom u Isusa Hrista. Na isti način smo i mi poverovali u Hrista Isusa, da se nađemo pravedni [pred Bogom] verom u Hrista, a ne vršenjem odredbi Zakona. Jer vršenjem odredbi Zakona niko neće postati pravedan.
048	GAL	002	017	Ako se, dakle, mi koji tražimo da budemo opravdani u Hristu nađemo kao „grešnici“, znači li to da Hristos služi grehu? Nikako!
048	GAL	002	018	Jer, ako ponovo zidam ono što sam srušio, pokazujem da sam prestupnik [Zakona].
048	GAL	002	019	Ja sam, naime, putem Zakona umro za Zakon, da bih za Boga živeo. S Hristom sam razapet.
048	GAL	002	020	Zato ne živim više ja, nego Hristos živi u meni. A život koji sad živim u telu, živim verom u Sina Božijega, koji me je zavoleo i dao svoj život za mene.
048	GAL	002	021	Zato ne odbacujem Božiju milost. Jer, ako Zakon dovodi do pravednosti [pred Bogom], onda je Hristos uzalud umro.
048	GAL	003	001	O, nerazumni Galati, ko vas je opčinio? Pa pred vašim očima je Isus Hristos naslikan kao razapeti!
048	GAL	003	002	Hteo bih samo da znam ovo: jeste li primili Duha vršenjem Zakona ili time što ste poverovali u ono što ste čuli?
048	GAL	003	003	Zar ste toliko nerazumni? Počeli ste Duhom, a sad završavate telesnošću.
048	GAL	003	004	Zar ste uzalud toliko toga iskusili? Osim ako to nije bilo uzalud.
048	GAL	003	005	Zar [Bog] koji vam daje Duha i čini čudesa među vama, čini to zbog [toga što vršite] Zakon ili [zato što ste] poverovali u ono što ste čuli?
048	GAL	003	006	Isto tako je i Avraham „poverovao Bogu, pa mu je to uračunato u pravednost.“
048	GAL	003	007	Znajte, dakle, da su oni koji veruju Avrahamovo potomstvo.
048	GAL	003	008	Pismo je, evo, predvidelo da će Bog verom učiniti pravednima neznabošce. Bog je, naime, unapred objavio Avrahamu: „Po tebi će biti blagosloveni svi narodi.“
048	GAL	003	009	I kao što je Avraham poverovao, [te primio blagoslov], tako i oni koji veruju primaju blagoslov.
048	GAL	003	010	Jer, oni koji se oslanjaju na vršenje odredbi Zakona – pod kletvom su. [U Pismu] je napisano: „Proklet bio svaki koji ne bude ispunjavao sve što je napisano u knjizi Zakona, i vršio ih.“
048	GAL	003	011	Dakle, jasno je da vršenjem Zakona niko ne može postati pravedan pred Bogom, jer, „Pravednik će živeti od vere.“
048	GAL	003	012	A Zakon nema ništa zajedničko sa verom, jer, „Ko ih vrši, po njima će steći život.“
048	GAL	003	013	Međutim, Hristos nas je otkupio od kletve Zakona, uzevši na sebe kletvu radi nas. Napisano je, naime: „Proklet svako ko je obešen o drvo.“
048	GAL	003	014	To je učinio da bi mnogobošci primili Avrahamov blagoslov posredstvom Hrista Isusa, te da verom primimo obećanje Duha.
048	GAL	003	015	Braćo, dajem vam primer iz ljudskog iskustva; kad neko ostavi punopravni testament, niko ne može da ga poništi, niti da mu doda nešto.
048	GAL	003	016	Bog je, dakle, dao obećanja Avrahamu i njegovom potomstvu. Ne kaže „i potomcima“, u množini, nego u jednini: „tvome potomstvu“, a to je Hristos.
048	GAL	003	017	Time želim da kažem sledeće: Bog je sklopio savez sa Avrahamom, ali Zakon koji je došao četiri stotine trideset godina nakon toga ne poništava taj savez, niti ukida njegova obećanja.
048	GAL	003	018	Jer, ako se nasledstvo stiče vršenjem Zakona, onda više ne potiče od obećanja. Ali Bog je dao nasledstvo Avrahamu na osnovu obećanja.
048	GAL	003	019	Čemu onda služi Zakon? Pridodan je da pokaže šta je prestup, dok ne dođe Avrahamov potomak kome je obećanje dano, i uveden posredstvom anđela preko posrednika.
048	GAL	003	020	Međutim, posrednika nema gde je samo jedan, a Bog je jedan.
048	GAL	003	021	Protivi li se, dakle, Zakon Božijim obećanjima? Nikako! Jer ako je Zakon, koji je dan, bio u stanju da donese život, onda bi pravednost dolazila od Zakona.
048	GAL	003	022	Ali Pismo je proglasilo sve ljude grešnicima, da se na osnovu vere u Isusa Hrista da ono što je obećano onima koji veruju.
048	GAL	003	023	Pre nego što je došla vera, Zakon nas je čuvao kao zatvorenike za veru koja je imala da se objavi.
048	GAL	003	024	Tako je Zakon postao naš odgojitelj za Hrista, da bismo verom stekli pravednost [pred Bogom].
048	GAL	003	025	Ali, pošto je nastupila vera, nismo više pod stegom odgojitelja.
048	GAL	003	026	Stoga ste svi deca Božija posredstvom vere u Hrista Isusa.
048	GAL	003	027	Jer, svi vi koji ste se u Hrista krstili, u Hrista ste se obukli.
048	GAL	003	028	Zato nema više ni Jevrejina ni Grka, ni roba ni slobodnoga, nema više ni muško ni žensko, jer ste svi jedno u Hristu Isusu.
048	GAL	003	029	Ako, dakle, pripadate Hristu, onda ste Avrahamovo potomstvo, naslednici po obećanju.
048	GAL	004	001	Recimo to ovako: dok god je naslednik maloletan, uopšte se ne razlikuje od roba, iako je vlasnik svega.
048	GAL	004	002	On je pod starateljima i upraviteljima sve do dana koji je odredio njegov otac.
048	GAL	004	003	Tako je i sa nama: kada smo bili maloletni, bili smo potčinjeni silama ovoga sveta.
048	GAL	004	004	A kada je nastupilo pravo vreme, poslao je Bog svoga Sina koga je žena rodila. On je živeo pod Zakonom,
048	GAL	004	005	da bi otkupio one koji su pod Zakonom, da postanemo deca [Božija].
048	GAL	004	006	A pošto ste deca, posla Bog Duha svoga Sina u naša srca, koji kliče: „Ava, Oče!“
048	GAL	004	007	Stoga nisi više rob, nego sin; a ako si sin, onda si i subaštinik nasledstva koje je Bog pripremio.
048	GAL	004	008	Nekada, dok još niste poznavali Boga, robovali ste bogovima koji po svojoj prirodi to nisu.
048	GAL	004	009	A sada, kada ste upoznali Boga, u stvari, kad je Bog upoznao vas, kako možete da se ponovo vraćate nemoćnim i jadnim silama ovoga sveta, kome ponovo hoćete da robujete?
048	GAL	004	010	Vi pomno pazite na dane, mesece, godišnja doba i godine.
048	GAL	004	011	Plašim se da sam se uzalud trudio za vas.
048	GAL	004	012	Braćo, molim vas, budite kao ja, jer sam i ja kao vi. Ništa mi niste učinili nažao.
048	GAL	004	013	Znate da sam bio bolestan kada sam vam prvi put propovedao Radosnu vest.
048	GAL	004	014	Pa iako je moje telesno stanje bilo iskušenje za vas, vi me niste ni prezreli ni odbacili, nego ste me primili kao Božijeg anđela, kao Hrista Isusa.
048	GAL	004	015	Gde je, dakle, vaše blaženstvo? Uveren sam, naime, da biste, kada bi to bilo moguće, izvadili svoje oči i dali ih meni.
048	GAL	004	016	Zar sam postao vaš neprijatelj govoreći vam istinu?
048	GAL	004	017	[Ti ljudi] pokazuju revnost za vas, ali ne iz dobrih [namera]. Naime, oni žele da vas odvoje [od mene], da biste vi revnovali za njih.
048	GAL	004	018	Dobro je da budete revnosni, ali za dobre [stvari], i to uvek, a ne samo kad sam ja kod vas.
048	GAL	004	019	O, deco moja! Ponovo vas s mukama rađam dok se Hristos ne uobliči u vama.
048	GAL	004	020	Kako bih hteo da sam sad kod vas, pa da izmenim svoj glas, jer ne znam šta da radim s vama.
048	GAL	004	021	Sada mi recite, vi što hoćete da se podložite Zakonu: zar ne čujete šta Zakon govori?
048	GAL	004	022	Napisano je da je Avraham imao dva sina. Jednoga je rodila robinja, a drugoga slobodna.
048	GAL	004	023	Ali onaj kojeg je rodila robinja, rođen je na prirodan način, a onaj koga je rodila slobodna, na osnovu [Božijeg] obećanja.
048	GAL	004	024	Sve je to slikovito rečeno, a znači ovo: ove dve žene predstavljaju dva saveza. Prvi je sa gore Sinaj i on rađa za ropstvo, i to je Agara.
048	GAL	004	025	Agara predstavlja goru Sinaj u Arabiji, koja odgovara današnjem Jerusalimu, a on je zajedno sa svojom decom u ropstvu.
048	GAL	004	026	Ali zato je nebeski Jerusalim slobodan, i on je naša majka.
048	GAL	004	027	Jer je napisano: „Raduj se, nerotkinjo, koja ne rađaš, podvriskuj kličući, ti što muke porođajne ne trpiš, jer više dece ima samotna, nego ona koja ima muža.“
048	GAL	004	028	Vi ste, braćo, poput Isaka, deca obećanja.
048	GAL	004	029	No, kao što je onaj koji je rođen na prirodni način gonio onoga koji [je rođen] na osnovu [obećanja] Duha, tako je i danas.
048	GAL	004	030	Ali, šta Pismo kaže: „Oteraj sluškinju i njenog sina, jer sin sluškinje neće deliti nasledstvo sa sinom slobodne.“
048	GAL	004	031	Zato, braćo, nismo deca robinje, nego deca slobodne.
048	GAL	005	001	Hristos nas je oslobodio da živimo u slobodi. Zato čvrsto stojte i ne potčinjavajte se opet ropskom jarmu.
048	GAL	005	002	Evo ja, Pavle, kažem vam: ako se obrežete, Hristos vam nije ni od kakve koristi.
048	GAL	005	003	Ponovo upozoravam svakog čoveka koji hoće da se obreže: ako se obreže, dužan je da izvrši sav Zakon.
048	GAL	005	004	Odvojili ste se od Hrista, vi koji hoćete da postanete pravedni [pred Bogom] vršenjem Zakona; otpali ste od milosti.
048	GAL	005	005	Jer mi, [vođeni] Duhom, po veri željno iščekujemo pravednost kojoj se nadamo.
048	GAL	005	006	Naime, u Hristu Isusu ništa ne vredi ni obrezanje, ni neobrezanje, nego vera koja deluje kroz ljubav.
048	GAL	005	007	Dobro ste trčali; ko vas je sprečio da budete poslušni istini?
048	GAL	005	008	Taj podsticaj ne dolazi od [Boga] koji vas poziva.
048	GAL	005	009	Malo kvasca ukiseli sve testo.
048	GAL	005	010	Pouzdajem se u vas u Gospodu da ni vi nećete drugačije misliti. A onaj koji vas zbunjuje, podneće kaznu.
048	GAL	005	011	Ali ako ja, braćo, propovedam da je obrezanje [neophodno], zašto sam još uvek progonjen? U tom slučaju govor o krstu ne bi predstavljao nikakvu prepreku.
048	GAL	005	012	O, kad bi se uškopili ti što vas zbunjuju!
048	GAL	005	013	Braćo, pozvani ste [da živite] u slobodi, ali ne dozvolite da vaša sloboda bude izgovor [da udovoljavate] grešnoj prirodi, nego ljubavlju služite jedni drugima.
048	GAL	005	014	Jer sav Zakon nalazi svoje ispunjenje u jednoj jedinoj zapovesti: „Voli bližnjega svoga kao samoga sebe.“
048	GAL	005	015	Ako se, dakle, međusobno ujedate i izjedate, pazite da se ne istrebite.
048	GAL	005	016	Kažem vam: živite po Duhu, pa nećete udovoljiti onome što vaša grešna priroda hoće.
048	GAL	005	017	Jer grešna priroda želi ono što se protivi Duhu, a Duh želi ono što se protivi grešnoj prirodi. Ovo dvoje se protive jedno drugom, te ne činite ono što hoćete.
048	GAL	005	018	Ali, ako vas Duh vodi, niste [više] pod Zakonom.
048	GAL	005	019	A dela grešne prirode su poznata: blud, nečistota, razvrat,
048	GAL	005	020	idolopoklonstvo, vračarstvo, neprijateljstva, svađa, pakost, bes, ljubomora, razdori, podele,
048	GAL	005	021	zavist, pijanke, pirovanja i stvari slične ovima. Što sam vam rekao ranije, to vam govorim i sad: oni koji čine takve stvari neće uzeti učešća u Carstvu Božijem.
048	GAL	005	022	A plod Duha je: ljubav, radost, mir, strpljivost, čestitost, dobrota, vera,
048	GAL	005	023	krotkost, uzdržljivost. Protiv ovih nema Zakona.
048	GAL	005	024	Oni koji pripadaju Hristu, razapeli su svoju grešnu prirodu sa strastima i požudama.
048	GAL	005	025	Ako smo, dakle, dobili život posredstvom Duha, onda i živimo po [vodstvu] Duha.
048	GAL	005	026	Ne budimo umišljeni, ne izazivajmo jedni druge, ne zavidimo jedni drugima.
048	GAL	006	001	Braćo, ako se neko zatekne u kakvom prestupu, vi duhovni ispravite takvog u duhu krotkosti, pazeći da i sami ne podlegnete iskušenju.
048	GAL	006	002	Nosite bremena jedan drugoga, pa ćete tako ispuniti Hristov zakon.
048	GAL	006	003	Jer ako neko misli da je nešto, a nije ništa, samoga sebe vara.
048	GAL	006	004	Svako neka preispita svoje ponašanje, ne poredeći se sa drugima. Tada neka se hvali pred sobom.
048	GAL	006	005	Jer svako treba da nosi teret odgovornosti za sebe.
048	GAL	006	006	Ko prima pouku iz [Božije] reči, neka sva dobra deli sa svojim učiteljem.
048	GAL	006	007	Ne varajte se; Bog se ne da ismejavati. Jer šta ko seje, to će i žeti.
048	GAL	006	008	Naime, ko seje u svoju grešnu prirodu, od grešne prirode će požnjeti propast. A ko seje u Duh, od Duha će požnjeti večni život.
048	GAL	006	009	Neka vam ne dojadi da činite dobro, jer ćemo u svoje vreme požnjeti žetvu, ako ne malakšemo.
048	GAL	006	010	Stoga, dakle, dok još imamo vremena, činimo dobro svim ljudima, a pogotovu svome rodu po veri.
048	GAL	006	011	Vidite kolikim vam slovima svojeručno pišem.
048	GAL	006	012	Oni koji hoće da se hvale sami sobom, teraju vas da se obrežete, samo da ne bi bili progonjeni zbog Hristovog krsta.
048	GAL	006	013	Naime, čak ni oni koji su obrezani, ne izvršavaju Zakon, nego samo hoće da se hvale time što ste se na njihov nagovor obrezali.
048	GAL	006	014	A od mene daleko bilo da se hvalim nečim drugim osim krstom našega Gospoda Isusa Hrista, čijim je posredstvom svet umro za mene, i ja za svet.
048	GAL	006	015	Jer, nije važno ni obrezanje ni neobrezanje, nego novo stvorenje.
048	GAL	006	016	A svima koji se drže ovog pravila, mir i milosrđe, zajedno sa svim Božijim Izrailjem.
048	GAL	006	017	Ubuduće neka me niko ne uznemirava, jer ja na svom telu nosim oznake Isusove.
048	GAL	006	018	Braćo, milost Gospoda našega Isusa Hrista [neka bude] sa vašim duhom! Amin.
#
# BOOK	049	EPH	Ephesians	Efescima
049	EPH	001	001	[Od] Pavla, voljom Božijom [izabranog] za apostola Hrista Isusa, svetima u Efesu, vernima u Hristu Isusu:
049	EPH	001	002	Milost vam i mir od Boga, Oca našega, i Gospoda Isusa Hrista.
049	EPH	001	003	[Neka je] blagosloven Bog, Otac Gospoda našeg Isusa Hrista, koji nas je u Hristu blagoslovio svakim duhovnim blagoslovom na nebesima.
049	EPH	001	004	U njemu nas je izabrao pre postanka sveta, da budemo sveti i bez mane pred njim. On nas je u ljubavi
049	EPH	001	005	predodredio, blagonaklonošću svoje volje, da postanemo njegova deca posredstvom Isusa Hrista,
049	EPH	001	006	i da hvalimo njegovu slavnu milost koju nam je darovao u Ljubljenome.
049	EPH	001	007	U njemu imamo otkupljenje, oproštenje prestupa posredstvom njegove krvi, što pokazuje bogatstvo milosti.
049	EPH	001	008	Nju je Bog izobilno izlio na nas, zajedno sa svom mudrošću i razumevanjem.
049	EPH	001	009	Svojom blagonaklonošću nam je obznanio tajnu svoje volje, koju je po svom naumu unapred odredio u njemu.
049	EPH	001	010	Ovaj naum, koji će se ostvariti u pravo vreme, ujediniće sve što je na nebesima i na zemlji s Hristom kao glavom.
049	EPH	001	011	U njemu smo izabrani, pošto smo predodređeni namerom [Boga] koji sve čini u skladu s odlukom svoje volje,
049	EPH	001	012	da hvalimo njegovu slavu – mi koji smo se prethodno pouzdali u Hrista.
049	EPH	001	013	Čuvši istinitu poruku – Radosnu vest o vašem spasenju, vi ste poverovali u Hrista, a [Bog] je utisnuo svoj pečat na vas, tako što vam je dao obećanog Duha Svetog.
049	EPH	001	014	On je zalog dobara koja nas očekuju, jemstvo da će [Bog] osloboditi [svoj narod]. Veličajmo zato njegovu slavu!
049	EPH	001	015	Stoga, čuvši za vašu veru u Gospoda Isusa i za vašu ljubav prema svim svetima,
049	EPH	001	016	neprestano zahvaljujem [Bogu] za vas. Sećam vas se u svojim molitvama, moleći se
049	EPH	001	017	Bogu Gospoda našeg Isusa Hrista, slavnome Ocu, da vam da Duha mudrosti i otkrivenja kojim ćete ga upoznati;
049	EPH	001	018	da vam [Bog] prosvetli oči srca da biste videli u čemu se sastoji nada na koju ste pozvani, kako je veličanstveno bogatstvo dobara koje je on pripremio svetima,
049	EPH	001	019	i kako je neizmerno velika njegova sila prema nama koji verujemo. Njegova sila odgovara delotvornosti one silne moći
049	EPH	001	020	koju je pokazao na Hristu, kada ga je podigao iz mrtvih i postavio sebi s desne strane na nebesima
049	EPH	001	021	iznad svih poglavarstava i vlasti, sila, gospodstava, i iznad svakog imena koje se zaziva, ne samo na ovom svetu, nego i u budućem.
049	EPH	001	022	Bog je sve pokorio pod njegove noge i postavio ga nad svime, za glavu Crkve.
049	EPH	001	023	Ona je njegovo telo, punina onoga koji sve ispunjava u svemu.
049	EPH	002	001	I vi ste nekada bili mrtvi zbog svojih prestupa i greha.
049	EPH	002	002	Tada ste živeli u skladu sa duhom ovoga sveta, u skladu sa vladarom vazdušnih sila. On je duh koji je sada na delu među onima koji se ne pokoravaju [Bogu].
049	EPH	002	003	Među ovima smo bili svi mi, živeći po našim prirodnim željama i udovoljavajući volji tela i uma. I mi smo po prirodi bili deca gneva, kao drugi.
049	EPH	002	004	Ali Bog, koji je bogat milosrđem, iz svoje velike ljubavi prema nama,
049	EPH	002	005	oživeo je s Hristom nas koji smo bili mrtvi zbog svojih prestupa. Milošću ste spaseni!
049	EPH	002	006	S njim nas je vaskrsao i s njim nas posadio na nebesima u Hristu Isusu.
049	EPH	002	007	To je učinio da u vekovima koji dolaze pokaže izvanredno bogatstvo svoje milosti – dobrotom koju za nas ima u Hristu Isusu.
049	EPH	002	008	Milošću ste spaseni posredstvom vere! To ne dolazi od vašeg truda – Božiji je dar.
049	EPH	002	009	Ne stiče se delima, da se niko ne bi hvalio.
049	EPH	002	010	Mi smo, naime, njegovo delo, stvoreni posredstvom Hrista Isusa, da činimo dobra dela koja je Bog unapred pripremio za nas.
049	EPH	002	011	Zato se sećajte da ste nekada bili mnogobošci po rođenju. Jevreji, koji sebe zovu obrezanima (po obredu učinjenom na telu), zvali su vas „neobrezani“.
049	EPH	002	012	Dok ste živeli bez Hrista, bili ste otuđeni od izrailjskog društva. Bili ste bez udela u zavetima utemeljenim na [Božijim] obećanjima, i živeli bez nade i bez Boga – u svetu.
049	EPH	002	013	Ali sada ste u Hristu Isusu vi, koji ste nekada bili daleko, dovedeni blizu krvlju Hristovom.
049	EPH	002	014	On je, naime, naš mir. On je spojio oboje u jedno pošto je svojim telom srušio zid neprijateljstva koji ih je razdvajao.
049	EPH	002	015	Tako je obesnažio Zakon s njegovim zapovestima i uredbama da bi u samom sebi od dvojice stvorio jednog novog čoveka i time uspostavio mir,
049	EPH	002	016	i da bi obe strane pomirio s Bogom u jednom telu svojom smrću na krstu, usmrtivši neprijateljstvo među njima.
049	EPH	002	017	On je došao i propovedao mir vama koji ste bili daleko i onima koji su bili blizu.
049	EPH	002	018	Jer njegovim posredstvom imamo pristup Ocu po jednom Duhu.
049	EPH	002	019	Stoga, dakle, niste više stranci ni došljaci, nego sugrađani svetih i članovi Božije porodice.
049	EPH	002	020	Nazidani ste na temelju koji su položili apostoli i proroci, a ugaoni kamen je sam Hristos Isus.
049	EPH	002	021	Na njemu je cela zgrada sastavljena i izrasta u sveti hram u Gospodu.
049	EPH	002	022	Njegovim posredstvom ste i vi ugrađeni u zgradu u kojoj Bog prebiva svojim Duhom.
049	EPH	003	001	Radi toga sam ja, Pavle, sužanj Isusa Hrista za vas mnogobošce.
049	EPH	003	002	Vi ste, svakako, čuli za službu koja mi je po Božijoj milosti poverena za vas.
049	EPH	003	003	Naime, Bog mi je otkrivenjem obznanio tajnu, kao što sam vam ukratko napisao.
049	EPH	003	004	Čitajući to, možete da razumete moje poimanje Hristove tajne,
049	EPH	003	005	koja nije bila poznata ranijim naraštajima, ali je sada preko Duha otkrivena njegovim svetim apostolima i prorocima.
049	EPH	003	006	[Tajna se sastoji u tome] da su mnogobošci postali sunaslednici, pripadnici istog tela, te da učestvuju u obećanju koje je [Bog] ispunio u Hristu Isusu putem Radosne vesti.
049	EPH	003	007	Ovoj Radosnoj vesti ja sam postao sluga po daru Božije milosti koja mi je poverena dejstvom njegove sile.
049	EPH	003	008	A meni, najmanjem od svih svetih, ukazana je ova milost da propovedam mnogobošcima neistraživo bogatstvo Hristovo,
049	EPH	003	009	i da svima rasvetlim ostvarenje ove tajne, koju je Bog, stvoritelj svega, držao sakrivenom u minulim vekovima,
049	EPH	003	010	da bi sada, posredstvom Crkve, obznanio svoju mnogostranu mudrost glavarstvima i vlastima na nebesima.
049	EPH	003	011	[Bog] je to ostvario na osnovu svog večnog nauma, posredstvom našeg Gospoda, Isusa Hrista.
049	EPH	003	012	U njemu imamo slobodu da pristupimo Bogu s pouzdanjem, verom u njega.
049	EPH	003	013	Zato vas molim da se ne obeshrabrite ovim mojim nevoljama koje podnosim za vas; sve je to radi vaše slave.
049	EPH	003	014	Zato prigibam svoja kolena pred Ocem,
049	EPH	003	015	koji dovodi u postojanje svaki rod na nebu i na zemlji,
049	EPH	003	016	da vas on, po svojoj bogatoj slavi, ojača svojim Duhom u vašem unutrašnjem čoveku;
049	EPH	003	017	da se Hristos verom nastani u vašim srcima, te da u ljubavi budete ukorenjeni i utemeljeni;
049	EPH	003	018	da razumete sa svim svetima, širinu, dužinu, visinu, i dubinu [Božije] ljubavi,
049	EPH	003	019	i da upoznate tu ljubav Hristovu koja nadmašuje svako znanje, da biste sasvim bili ispunjeni Bogom.
049	EPH	003	020	A onome, što silom kojom deluje u nama može da učini daleko više od svega što molimo ili mislimo,
049	EPH	003	021	njemu [neka je] slava u Crkvi i u Hristu Isusu u svim pokolenjima od sad i doveka! Amin.
049	EPH	004	001	Zato vas molim, ja, sužanj radi Gospoda, da živite dostojno poziva na koji ste pozvani.
049	EPH	004	002	Budite ponizni, krotki i strpljivi. S ljubavlju podnosite jedni druge.
049	EPH	004	003	Uložite trud da održite duhovno jedinstvo koje Duh tvori mirom koji vas povezuje.
049	EPH	004	004	Jedno je telo i jedan je Duh, kao što je jedna nada na koju vas je [Bog] pozvao.
049	EPH	004	005	Jedan Gospod, jedna vera, jedno krštenje.
049	EPH	004	006	Jedan je Bog i Otac sviju. On je nad svima, sve prožima, u svemu je.
049	EPH	004	007	A na nama se pokazuje [Božija] milost, prema daru koji daje Hristos.
049	EPH	004	008	Zato [Pismo] kaže: „Pope se na visinu, povede roblje, te dade darove ljudima.“
049	EPH	004	009	A to „pope se“, šta drugo znači nego da je prethodno sišao u donje predele, to jest, na zemlju?
049	EPH	004	010	Onaj koji je sišao, isti je onaj koji se popeo povrh nebesa, da sve ispuni [svojim prisustvom].
049	EPH	004	011	On je sam postavio neke za apostole, neke za proroke, neke za propovednike Radosne vesti, a neke za pastire i učitelje,
049	EPH	004	012	da pripremi svete za službu, za izgradnju tela Hristovog.
049	EPH	004	013	Tako ćemo svi doći do jedinstva u veri i spoznaje Sina Božijeg, te sazreti u jednog čoveka, rastući do pune visine Hristove.
049	EPH	004	014	Tako nećemo više biti nezreli koje ljulja svaki vetar učenja lukavih ljudi, koji se služe prevarom da obmanu druge.
049	EPH	004	015	Zato govorimo istinu u ljubavi, da na svaki način izrastemo do Hrista, koji je glava.
049	EPH	004	016	On povezuje sve telo u jedno i drži ga povezano, na taj način što svaki zglob pruža odgovarajuću potporu svakom pojedinom udu. To čini da telo raste i izgrađuje se kroz ljubav.
049	EPH	004	017	Opominjem vas u ime Gospodnje: ne živite više kao mnogobošci, čiji je um usmeren na ispraznost.
049	EPH	004	018	Njihova misao je pomračena, daleko su od života sa Bogom zbog svoga neznanja i tvrdoglavosti.
049	EPH	004	019	Budući da im je savest otupela, predali su se razvratu, pa požudno čine svaku vrstu prljavih dela.
049	EPH	004	020	A vi niste ovako naučili o Hristu.
049	EPH	004	021	Svakako ste čuli i naučili da je u Isusu istina.
049	EPH	004	022	U odnosu na svoj nekadašnji život, treba da svučete sa sebe starog čoveka, koga njegove prevarne strasti vode u propast,
049	EPH	004	023	te da uz pomoć Duha obnavljate svoj um.
049	EPH	004	024	Obucite na sebe novog čoveka, koji je prema liku Božijem stvoren da živi istinski pravednim i svetim životom.
049	EPH	004	025	Zato odbacite laž! Govorite istinu jedan drugom, jer smo svi zajedno delovi istog tela.
049	EPH	004	026	„Gnevite se, ali ne grešite.“Neka vaš gnev ne dočeka zalazak sunca,
049	EPH	004	027	i ne pružajte priliku đavolu.
049	EPH	004	028	Onaj koji je krao, neka više ne krade, nego neka pošteno radi sopstvenim rukama, tako da može da podeli nešto s onima koji su u oskudici.
049	EPH	004	029	Ne služite se ružnim rečima, nego valjanim, koje, prema potrebi, mogu da služe na izgradnju i blagoslov slušaocima.
049	EPH	004	030	I ne žalostite Božijeg Svetog Duha, kojim ste zapečaćeni; on je jemstvo da će doći dan [vašeg] otkupljenja.
049	EPH	004	031	Uklonite iz svoje sredine svaku gorčinu, gnev, srdžbe, viku i vređanje, kao i svako drugo zlo.
049	EPH	004	032	Budite dobri jedni prema drugima, milosrdni, praštajte jedan drugome kao što je Bog po Hristu oprostio vama.
049	EPH	005	001	Ugledajte se, dakle, na Boga, pošto ste [njegova] voljena deca.
049	EPH	005	002	Živite u ljubavi, kao što je Hristos zavoleo nas, pa je sebe predao za nas na žrtvu i miomirisni prinos Bogu.
049	EPH	005	003	Blud i svaka vrsta nečistote, ili pohlepa neka se i ne pominje među vama, kao što dolikuje svetima.
049	EPH	005	004	Ni prostaštvo, ludorije, ni bezobrazne šale, niti što neprilično; radije zahvaljujte.
049	EPH	005	005	Jer, budite uvereni: nijedan bludnik, nečist ili pohlepan, koji je ravan idolopokloniku, neće uzeti učešća u Carstvu Hristovom i Božijem.
049	EPH	005	006	Ne dajte da vas iko zavede ispraznim rečima. Jer, zbog ovakvih stvari, doći će gnev Božiji na nepokorne sinove.
049	EPH	005	007	Ne budite njihovi saučesnici!
049	EPH	005	008	Nekada ste, naime, bili tama, ali ste sada svetlost u Gospodu. Živite, stoga, kao deca svetlosti.
049	EPH	005	009	Ovo je, naime, plod svetlosti: sve što je dobro, pravedno i istinito.
049	EPH	005	010	Istražujte šta je ugodno Gospodu.
049	EPH	005	011	Ne budite saučesnici onih koji čine jalova dela tame, nego ih razotkrivajte.
049	EPH	005	012	Jer, sramota je i govoriti o onome što oni tajno čine.
049	EPH	005	013	Ali sve što se iznese na svetlo, postaje vidljivo,
049	EPH	005	014	jer sve što se izlaže svetlosti, postaje svetlost. Zato kaže: „Digni se, ti što spavaš, ustani iz mrtvih, i Hristos će te obasjati!“
049	EPH	005	015	Brižljivo pazite kako se ophodite. Ne ponašajte se kao nerazumni, nego kao mudri!
049	EPH	005	016	Iskoristite vreme jer su dani zli.
049	EPH	005	017	Zato ne budite nerazumni, nego shvatite šta je volja Gospodnja.
049	EPH	005	018	Ne opijajte se vinom, koje vodi u razuzdanost, nego se ispunjavajte Duhom.
049	EPH	005	019	Govorite jedni drugima rečima psalama, himni i duhovnih pesama. Pevajte i slavite Gospoda u svom srcu.
049	EPH	005	020	Uvek zahvaljujte za sve Bogu i Ocu u ime našeg Gospoda Isusa Hrista.
049	EPH	005	021	Pokoravajte se jedni drugima u strahu pred Hristom.
049	EPH	005	022	Žene, [pokoravajte se] svojim muževima kao Gospodu.
049	EPH	005	023	Jer, muž je glava ženi, kao što je Hristos glava Crkvi, isti Hristos koji je Spasitelj svoga tela – Crkve.
049	EPH	005	024	Kao što se Crkva pokorava Hristu, tako i žena neka se pokorava mužu u svemu.
049	EPH	005	025	Muževi, volite svoje žene, kao što je Hristos voleo Crkvu, te je dao svoj život za nju,
049	EPH	005	026	da je posveti, očistivši je kupanjem u vodi s rečju,
049	EPH	005	027	te da izvede pred sebe Crkvu u punoj slavi, bez mane i bore, ili tome sličnog, da bude sveta i neporočna.
049	EPH	005	028	Tako su i muževi dužni da vole svoje žene kao svoje sopstveno telo. Muž koji voli svoju ženu, voli samoga sebe.
049	EPH	005	029	Jer, niko ne mrzi svoje telo, nego ga hrani i neguje, kao i Hristos Crkvu.
049	EPH	005	030	Mi smo, naime, delovi Hristovog tela.
049	EPH	005	031	[Kao što Pismo kaže]: „Zato će čovek ostaviti oca i majku, te se priljubiti uz svoju ženu, pa će dvoje biti jedno telo.“
049	EPH	005	032	Ovo je velika tajna. Ja vam to govorim o Hristu i Crkvi.
049	EPH	005	033	Tako svaki od vas neka voli svoju ženu kao samoga sebe, a žena neka poštuje svoga muža.
049	EPH	006	001	Deco, slušajte svoje roditelje zbog Gospoda, jer je to pravedno.
049	EPH	006	002	„Poštuj svoga oca i svoju majku“, prva je zapovest sa obećanjem:
049	EPH	006	003	„da ti bude dobro i da dugo poživiš na zemlji.“
049	EPH	006	004	A vi, očevi, ne razdražujte svoju decu, nego ih odgajajte s Gospodnjom poukom i opomenom.
049	EPH	006	005	Robovi, slušajte svoje zemaljske gospodare sa strahom i trepetom. Činite to iskrena srca, kao da služite samom Hristu.
049	EPH	006	006	Ne činite to samo kada ste im na oku, da biste zadobili njihovu naklonost, već kao Hristove sluge koje vrše Božiju volju – od srca.
049	EPH	006	007	Služite predano, kao da služite Gospodu, a ne ljudima,
049	EPH	006	008	znajući da će Gospod nagraditi svakog ko čini dobro, bio on rob ili slobodnjak.
049	EPH	006	009	Robovlasnici, tako i vi postupajte prema robovima. Ne pretite im, znajući da i jedni i drugi imate istog Gospodara na nebesima, koji ne gleda ko je ko.
049	EPH	006	010	Uostalom, jačajte u Gospodu i njegovoj moćnoj sili.
049	EPH	006	011	Stavite na sebe svu borbenu opremu Božiju, da biste mogli odoleti đavolskim lukavstvima.
049	EPH	006	012	Mi se, naime, ne borimo protiv [ljudi od] krvi i mesa, nego protiv glavarstava i vlasti, protiv sila koje vladaju ovim carstvom mraka, protiv zlih duhova u nebeskim prostorima.
049	EPH	006	013	Toga radi, stavite na sebe punu Božiju borbenu opremu, da biste se mogli odupreti u zli dan, te da ovako pripremljeni, možete čvrsto stajati.
049	EPH	006	014	Stoga, budite spremni! Opašite bedra opasačem istine, a na sebe navucite oklop pravednosti.
049	EPH	006	015	Noge obujte spremnošću [koja dolazi od] Radosne vesti mira.
049	EPH	006	016	Uz sve to, uzmite štit vere kojim ćete moći da pogasite sve ognjene strele Zloga.
049	EPH	006	017	Na glavu stavite kacigu spasenja, i prihvatite mač Duha, koji je reč Božija.
049	EPH	006	018	Sa svakom molitvom i molbom molite se u svakoj prilici u Duhu. Uz to bdite i istrajno se molite za sve svete.
049	EPH	006	019	[Molite se] i za mene, da mi [Bog] da pravu reč kad otvorim usta, te da hrabro obznanim tajnu Radosne vesti.
049	EPH	006	020	Ja sam njen poslanik, iako u okovima. [Molite se, dakle, ] da je odvažno objavim, kako i treba da govorim.
049	EPH	006	021	A Tihik, voljeni brat i verni sluga u službi Gospodnjoj, obavestiće vas o meni, da znate kako sam i šta radim.
049	EPH	006	022	Njega sam poslao upravo da biste saznali novosti o nama, te da vas obodri.
049	EPH	006	023	Bog Otac i Gospod Isus Hrist [neka podare] mir braći i ljubav sa verom.
049	EPH	006	024	Milost sa svima koji vole našeg Gospoda Isusa Hrista neprolaznom ljubavlju.
#
# BOOK	050	PHI	Philippians	Filipljanima
050	PHI	001	001	Pavle i Timotej, sluge Hrista Isusa, svim svetima u Filipima, zajedno sa nadglednicima i služiteljima.
050	PHI	001	002	Milost vam i mir od Boga, Oca našega, i Gospoda Isusa Hrista.
050	PHI	001	003	Zahvaljujem svome Bogu kad god vas se setim.
050	PHI	001	004	U svakoj svojoj molitvi za sve vas, uvek se molim s radošću
050	PHI	001	005	radi vašeg učešća u širenju Radosne vesti, od prvog dana do danas.
050	PHI	001	006	Uveren sam da će [Bog], začetnik dobrog dela u vama, dovršiti to delo do Dana [u koji će] Isus Hristos [doći].
050	PHI	001	007	A i pravo je da ovako mislim o svima vama, jer vas nosim u svome srcu, sve vas koji učestvujete sa mnom u milosti, kako u mojim okovima, tako i u odbrani i utvrđivanju Radosne vesti.
050	PHI	001	008	Bog mi je svedok da čeznem za svima vama ljubavlju Isusa Hrista.
050	PHI	001	009	A ja se molim da vaša ljubav sve više napreduje u spoznaji i punom uvidu u ispravno življenje,
050	PHI	001	010	da možete prosuditi šta je najbolje, kako biste bili čisti i besprekorni za dan Hristov,
050	PHI	001	011	ispunjeni pravednošću – plodom što se posredstvom Hrista Isusa stiče, na slavu i hvalu Božiju.
050	PHI	001	012	Želim da znate, braćo, da je ovo što se sa mnom dešava, učinilo da Radosna vest napreduje,
050	PHI	001	013	tako da je svoj carskoj gardi i svima ostalima postalo jasno da ja nosim okove radi Hrista,
050	PHI	001	014	pa se većina braće u Gospodu, ohrabrena mojim okovima, sve više usuđuje da bez straha objavljuje reč [Božiju].
050	PHI	001	015	Jedni, doduše, navešćuju Hrista iz zavisti i nadmetanja, a drugi to čine od dobre volje.
050	PHI	001	016	Jedni [to čine] iz ljubavi, jer znaju da sam u tamnici radi odbrane Radosne vesti,
050	PHI	001	017	a drugi iz suparništva navešćuju Hrista, neiskreno, misleći da će tako otežati nevolju moga tamnovanja.
050	PHI	001	018	I šta onda? Samo neka se na svaki način, bilo iskreno bilo neiskreno, Hristos navešćuje. Zato se radujem, i radovaću se,
050	PHI	001	019	jer znam da će ovo [što se sa mnom dešava], vašom molitvom i pomoću Duha Isusa Hrista, dovesti do moga izbavljenja.
050	PHI	001	020	Željno očekujem i nadam se da se ni u čemu neću osramotiti, nego da će se mojom potpunom odvažnošću, sad kao i uvek, Hristos proslaviti u mom telu, bilo životom, bilo smrću.
050	PHI	001	021	Jer Hristos je za mene život, a smrt dobitak.
050	PHI	001	022	A ako već treba da nastavim da živim u telu, za mene je to plodan rad, te stoga ne znam šta bih izabrao.
050	PHI	001	023	Pritisnut sam s obe strane; želja mi je da umrem i da budem s Hristom, što je kudikamo bolje,
050	PHI	001	024	ali nastaviti sa životom u telu je potrebnije zbog vas.
050	PHI	001	025	Budući uveren u to, znam da ću ostati i biti uz sve vas radi vašeg napretka i radosti u veri,
050	PHI	001	026	da bi mojim ponovnim dolaskom među vas, vaše uzdanje u Hrista Isusa obilovalo.
050	PHI	001	027	Samo se vladajte dostojno Radosne vesti Hrista, da bih – bilo da dođem i vidim vas, bilo da u odsustvu slušam o vama – video da ste postojani u jednom duhu, da se jednodušno borite za veru Radosne vesti,
050	PHI	001	028	ne plašeći se ni u čemu protivnika; njima je to dokaz propasti, a vama spasenja, i to od Boga.
050	PHI	001	029	Jer vama je iskazana milost, ne samo da verujete u Hrista, već i da trpite radi njega.
050	PHI	001	030	I vi podnosite istu nevolju koju ste videli da ja podnosim, i koju sada čujete da podnosim.
050	PHI	002	001	Ako [ste], dakle, [primili] ikakvu utehu po Hristu, ikakvo ljubavlju prožeto ohrabrenje, ako [imate] ikakvo zajedništvo sa Duhom, ako [ste primili] ikakvo milosrđe i saosećanje,
050	PHI	002	002	ispunite me, onda, radošću: svoj um usmerite na isto, imajte istu ljubav, budite jednodušni, na jedno misleći.
050	PHI	002	003	Ništa ne činite radi sebičnog isticanja, niti iz bezvrednog častoljublja, nego u poniznosti smatrajte jedni druge većim od sebe.
050	PHI	002	004	Ne gledajte samo na vlastitu korist, nego svako da gleda i na korist drugih.
050	PHI	002	005	U sebi nosite istu misao koju je Hristos Isus nosio:
050	PHI	002	006	On, po obličju Bog, nije smatrao da biti jednak Bogu, jeste plen koji treba otimati,
050	PHI	002	007	nego je lišio sebe [časti], uzevši obličje sluge, postavši sličan ljudima. Kao čovek se pojavi,
050	PHI	002	008	te ponizi sebe samog, i posta poslušan do smrti, do smrti na krstu.
050	PHI	002	009	Bog ga zato preuzvisi, i darova mu ime, [ime] koje je nad svakim imenom,
050	PHI	002	010	da se pred imenom Isusovim, svako koleno prikloni, onih na nebu, na zemlji, i pod zemljom,
050	PHI	002	011	i da svaki jezik prizna da je Isus Hristos Gospod, na slavu Boga Oca.
050	PHI	002	012	Shodno tome, voljeni moji, vi koji ste uvek bili poslušni, ne samo u mome prisustvu, nego još više sad, u mom odsustvu, sa strahom i trepetom sprovodite u delo svoje spasenje.
050	PHI	002	013	Bog je, naime, taj koji čini u vama da želite i činite ono što je njemu ugodno.
050	PHI	002	014	Sve činite bez gunđanja i raspravljanja,
050	PHI	002	015	da budete bez mane i čisti, neokaljana deca Božija usred iskvarenog i izopačenog naraštaja, među kojima svetlite kao zvezde u svemiru,
050	PHI	002	016	čvrsto držeći reč života, da bih se ponosio u dan Hristov, da nisam uzalud trčao, niti se uzalud trudio.
050	PHI	002	017	No, ako se i prinosim kao žrtva izlivnica za vas u službi vaše vere, radostan sam i radujem se sa svima vama.
050	PHI	002	018	Tako i vi budite radosni i radujte se sa mnom.
050	PHI	002	019	Nadam se u Gospodu Isusu da ću vam uskoro poslati Timoteja, da se i ja ohrabrim kada saznam kako ste vi.
050	PHI	002	020	Nemam, naime, nikog toliko bliskog sebi ko bi se tako valjano brinuo o vašim potrebama.
050	PHI	002	021	Jer svi traže svoje, a ne ono što pripada Hristu Isusu.
050	PHI	002	022	Ali vi znate za njegovu prokušanost, da je, kao dete sa ocem, zajedno sa mnom služio u naveštavanju Radosne vesti.
050	PHI	002	023	Nadam se, dakle, da ću vam njega poslati čim vidim kako stoje stvari sa mnom.
050	PHI	002	024	Uveren sam u Gospodu da ću uskoro i ja lično doći.
050	PHI	002	025	Ipak, smatram za potrebno da vam pošaljem Epafrodita, mog brata, saradnika i saborca, koji je od vas poslan da mi se nađe u potrebama.
050	PHI	002	026	Jer, on je čeznuo za svima vama i bio uznemiren što ste čuli da je bolestan.
050	PHI	002	027	I zaista je tako oboleo da je skoro umro, ali Bog mu se smilovao, i ne samo njemu, nego i meni, da mi ne dođe žalost na žalost.
050	PHI	002	028	Utoliko više želim da ga pošaljem, da biste se obradovali kada ga vidite, i da bih ja manje brinuo.
050	PHI	002	029	Primite ga, stoga, sa svom radošću i cenite takve.
050	PHI	002	030	Jer on je radi Hristovog dela skoro umro, izloživši svoj život pogibelji da nadopuni ono u čemu mi vi niste mogli poslužiti.
050	PHI	003	001	Uostalom, braćo moja, radujte se u Gospodu! Meni zaista ne pada teško da vam isto pišem, a to je i radi vaše postojanosti.
050	PHI	003	002	Čuvajte se pasa, čuvajte se nevaljalih radnika, čuvajte se sakaćenja.
050	PHI	003	003	Mi smo, naime, pravo „obrezanje“, mi koji Duhom [Božijim] služimo [Bogu] i ponosimo se Hristom Isusom, a ne pouzdajemo se u telo,
050	PHI	003	004	premda sam mogu da se pouzdam u telo. Ako neko misli da može da se pouzda u telo, ja mogu još više.
050	PHI	003	005	Obrezan sam osmoga dana, od roda sam Izrailjeva, iz Venijaminovog plemena, Jevrejin od Jevreja, u pogledu Zakona [bio sam] farisej,
050	PHI	003	006	u svojoj revnosti progonio sam Crkvu, po pravednosti [propisanoj] Zakonom bio sam besprekoran.
050	PHI	003	007	Ali ono što mi je nekada bilo dobitak, to sad, Hrista radi, smatram gubitkom.
050	PHI	003	008	Šta više, ja sve smatram gubitkom radi spoznanja moga Gospoda Hrista Isusa, koje sve nadilazi. Zbog njega sam sve izgubio i sve smatram za smeće, da bih Hrista dobio
050	PHI	003	009	i sa njime se našao, nemajući svoje pravednosti od [vršenja] Zakona, nego pravednost koja se verom u Hrista stiče, pravednost od Boga, koja dolazi od vere,
050	PHI	003	010	da bih upoznao njega i silu njegovoga vaskrsenja, i sudelovao u njegovim patnjama, nalikujući njemu u njegovoj smrti,
050	PHI	003	011	da bih, nekako, dosegao vaskrsenje iz mrtvih.
050	PHI	003	012	Ja, naime, nisam to već postigao, niti sam već došao do savršenstva, ali se uprežem, kako bih se domogao toga radi čega se Hristos Isus domogao mene.
050	PHI	003	013	Braćo, ne mislim da sam se već domogao toga, ali jedno činim: zaboravljam ono što je za mnom, i sežem ka onome što je preda mnom,
050	PHI	003	014	trčim prema cilju, ka nagradi na koju nas Bog po Hristu Isusu poziva na nebesima.
050	PHI	003	015	Prema tome, mi koji smo zreli treba da razmišljamo na ovaj način. Pa ako i imate u čemu različito mišljenje, Bog će vam to razjasniti.
050	PHI	003	016	Samo se držimo onoga do čega smo stigli.
050	PHI	003	017	Sledite mene kao primer, braćo, i posmatrajte one koji žive po uzoru na nas.
050	PHI	003	018	Jer, mnogi o kojima sam vam često govorio, a sada vam i plačući govorim, žive kao neprijatelji Hristovog krsta.
050	PHI	003	019	Njihova sudbina je propast, stomak je njihov bog, slava im je u sramoti, oni misle na zemaljske stvari.
050	PHI	003	020	A naša otadžbina je na nebesima, odakle očekujemo Spasitelja, Gospoda Isusa Hrista.
050	PHI	003	021	On će preobraziti naše poniženo telo i učiniti ga onakvim kakvo je njegovo slavno telo, dejstvom sile kojom sve može da podloži sebi.
050	PHI	004	001	Zato, braćo moja voljena i željena, radosti moja i venče moj, tako čvrsto stojte u Gospodu, voljeni.
050	PHI	004	002	Evodiju i Sintihu molim da se slažu u Gospodu.
050	PHI	004	003	Da, molim i tebe, pravi druže, da im pomogneš u tome, jer su mi one pomagale u objavljivanju Radosne vesti, zajedno sa Klimentom i ostalim mojim saradnicima. Njihova imena su zapisana u Knjizi života.
050	PHI	004	004	Uvek se radujte u Gospodu! I ponovo ću reći: radujte se u Gospodu!
050	PHI	004	005	Neka vaša blagost bude poznata svim ljudima. Gospod je blizu!
050	PHI	004	006	Ne brinite se ni za šta, nego u svemu molitvom i iskanjem sa zahvalnošću iznesite svoje molbe Bogu,
050	PHI	004	007	i Božiji mir koji prevazilazi svaki ljudski razum sačuvaće vaša srca i vaše misli u Hristu Isusu.
050	PHI	004	008	Uostalom, braćo, mislite o svemu što je istinito, što je čestito, što je pravedno, što je čisto, što je ljubazno, što je na dobrom glasu, što je časno, što je hvale vredno.
050	PHI	004	009	Činite ono što ste od mene naučili, primili, čuli ili videli, i Bog mira biće sa vama.
050	PHI	004	010	Veoma se radujem u Gospodu što je vaša briga za mene ponovo procvala. Vi ste se i inače brinuli za mene, ali niste imali prilike da to pokažete.
050	PHI	004	011	Ne kažem ovo zbog oskudice. Ja sam, naime, naučio da budem zadovoljan u kakvim god prilikama se našao.
050	PHI	004	012	Znam i šta je to oskudevati, a znam i šta je obilovati. Pripremljen sam za sve; mogu da budem sit, a mogu i da gladujem, mogu da obilujem, kao i da oskudevam.
050	PHI	004	013	Sve mogu po onome koji mi daje snagu.
050	PHI	004	014	Ipak, dobro ste učinili što ste sa mnom podelili moju nevolju.
050	PHI	004	015	A i vi, Filipljani, znate: još u početku kad ste primili Radosnu vest, nakon što sam otišao iz Makedonije, nijedna crkva mi nije priskočila u davanju i primanju, osim vas samih.
050	PHI	004	016	Zaista, vi ste mi i u Solun, ne jednom već dvaput, poslali pomoć kada sam bio u potrebi.
050	PHI	004	017	Nije da ja tražim dar od vas, nego tražim prinos koji će vam se višestruko vratiti.
050	PHI	004	018	Inače, namiren sam, i imam sve što mi treba, pa i više od toga. Dobro sam opskrbljen od kako sam od Epafrodita primio što ste mi poslali, prijatan miris, bogougodnu i prihvatljivu žrtvu.
050	PHI	004	019	A moj Bog će podmiriti svaku vašu potrebu po svom slavnom bogatstvu u Hristu Isusu.
050	PHI	004	020	Bogu našem i Ocu [neka je] slava od sad i doveka! Amin.
050	PHI	004	021	Pozdravite svakoga svetog u Hristu Isusu. Pozdravljaju vas braća koja su sa mnom.
050	PHI	004	022	Pozdravljaju vas svi sveti, a posebno oni iz carevog doma.
050	PHI	004	023	Milost Gospoda našeg Isusa Hrista sa vašim duhom.
#
# BOOK	051	COL	Colossians	Kološanima
051	COL	001	001	[Od] Pavla, apostola Hrista Isusa po Božijoj volji, i brata Timoteja,
051	COL	001	002	svetoj i vernoj braći u Hristu u Kolosima: milost vam i mir od Boga, Oca našega.
051	COL	001	003	Uvek zahvaljujemo Bogu, Ocu našega Gospoda Isusa Hrista, kad god se molimo za vas.
051	COL	001	004	Jer čuli smo o vašoj veri u Hrista Isusa, i o ljubavi koju imate prema svim svetima,
051	COL	001	005	zbog nade koja vas očekuje na nebesima. O ovoj [nadi] ste čuli ranije kada vam je objavljena poruka o istini, Radosna vest.
051	COL	001	006	Ta [vest] donosi rod i uzrasta među svim ljudima do kojih dolazi, kao što je došla i do vas, od dana kad ste čuli i razumeli istinu o Božijoj milosti,
051	COL	001	007	koju ste naučili od Epafrasa, našeg voljenog saradnika. On je verni sluga Hristov koji radi za našu dobrobit.
051	COL	001	008	On nas je i obavestio o vašoj ljubavi u Duhu.
051	COL	001	009	Zato mi, od dana kad smo to čuli, ne prestajemo da se molimo za vas, tražeći [od Boga] da vas ispuni poznanjem njegove volje u svoj mudrosti i razumevanju duhovnih stvari.
051	COL	001	010	Tada ćete moći da živite dostojno Gospoda, i da mu u svemu ugodite, rađajući svaku vrstu dobrih dela i rastući u poznanju Boga.
051	COL	001	011	Stoga, neka vas Bog osnaži svakom snagom koja dolazi od njegove slavne sile, da bi sve mogli da izdržite strpljivo. S radošću
051	COL	001	012	zahvaljujte Ocu koji vas je osposobio da učestvujete u onome što je [Bog] pripremio za svete u [Carstvu] svetlosti.
051	COL	001	013	On nas je izbavio iz vlasti tame i premestio nas u Carstvo svoga ljubljenog Sina,
051	COL	001	014	u kome imamo otkupljenje, oproštenje greha.
051	COL	001	015	On je slika nevidljivoga Boga, on je Prvenac, Vladar [nad] svim stvorenjem.
051	COL	001	016	Jer po njemu je stvoreno sve što je na nebu i na zemlji, bilo vidljivo ili nevidljivo, bilo prestoli, ili gospodstva, bilo glavarstva ili vlasti; sve je stvoreno njegovim posredstvom i za njega.
051	COL	001	017	On postoji pre svih stvari i po njemu sve ima svoje postojanje.
051	COL	001	018	On je i glava tela, Crkve; on je Početak; on je Prvenac iz mrtvih [ustao], da bi u svemu bio prvi.
051	COL	001	019	Jer se [Bogu] svidelo da u njemu nastani svu [svoju] puninu,
051	COL	001	020	te da njegovim posredstvom pomiri sa sobom sve, bilo na zemlji, bilo na nebu, stvorivši mir njegovom krvlju prolivenom na krstu.
051	COL	001	021	Nekada ste i vi bili otuđeni [od Boga] i u neprijateljstvu [sa njim], čineći zlo mišlju i delom.
051	COL	001	022	Ali sada [vas] je [Bog] izmirio smrću [Hristovog] ljudskog tela, da bi vas doveo pred sebe svete, bez mane i besprekorne.
051	COL	001	023	Samo morate ostati utemeljeni i čvrsti u veri, nepoljuljani u nadi koju ste stekli čuvši Radosnu vest. Toj Radosnoj vesti, koja je propovedana svakome na svetu, postao sam služitelj ja, Pavle.
051	COL	001	024	Sada se radujem što trpim za vas, jer time na svom telu dovršavam stradanja koja mi još valja podneti, kao što je i Hristos podneo stradanja za svoje telo, Crkvu.
051	COL	001	025	Ja sam postao njen sluga po Božijoj uredbi koja mi je poverena radi vas, a to je da u potpunosti objavim njegovu poruku.
051	COL	001	026	Ta poruka je bila tajna sakrivena od pređašnjih vekova i pokolenja, ali je sada otkrivena njegovim svetima.
051	COL	001	027	Njima je Bog hteo da obznani koliko je bogatstvo njegove slave, to jest, da obznani njegovu tajnu za [sve] narode. Ta [tajna] je: Hristos u vama je nada [učešća] u Božijoj slavi!
051	COL	001	028	Njega mi navešćujemo, opominjući i učeći svakog čoveka sa svom mudrošću, da bi svakoga doveli do zrelosti u Hristu.
051	COL	001	029	Za to se trudim i borim, oslanjajući se na njegovu snagu koja u meni silno deluje.
051	COL	002	001	Hoću da znate koliko se borim za vas, za one u Laodikiji i za sve koji me nisu lično sreli.
051	COL	002	002	Želim, naime, da im se srca ohrabre i ujedine u ljubavi, da bi izobilovali u potpunom razumevanju, u poznanju tajne Božije, Hrista,
051	COL	002	003	u kome su skrivena sva bogatstva mudrosti i znanja.
051	COL	002	004	Kažem vam ovo da vas niko ne bi zaveo ubedljivim govorom.
051	COL	002	005	Jer, iako sam telom odsutan, duhom sam sa vama, pa se radujem gledajući vaš red i čvrstinu vaše vere u Hrista.
051	COL	002	006	Budući da ste prihvatili Hrista Isusa kao Gospoda, živite u njemu,
051	COL	002	007	ukorenjeni i nazidani na njemu i učvršćeni u veri kako ste poučeni, obilno zahvaljujući.
051	COL	002	008	Pazite da vas ko ne zarobi filozofijom i ispraznom zabludom, koja se temelji na ljudskom predanju i učenju o silama ovoga sveta, a ne na Hristu.
051	COL	002	009	Jer, u njemu telesno prebiva sva punina božanstva.
051	COL	002	010	A vi ste [primili] ispunjenje u njemu, koji je glava nad svakim glavarstvom i vlasti.
051	COL	002	011	U njemu ste obrezani, ali ne ljudskom rukom, [nego obrezanjem] koje je izvršio Hristos, a ono se sastoji u uklanjanju grešne prirode.
051	COL	002	012	Jer, kada ste se krstili, tada ste sa Hristom bili sahranjeni, te ste s njim i vaskrsli verom u delotvornu silu Boga koji ga je vaskrsao iz mrtvih.
051	COL	002	013	I vi ste nekada bili mrtvi zbog svojih prestupa i neobrezanja tela, ali vas je on oživeo sa njim, tako što nam je oprostio sve prestupe,
051	COL	002	014	poništivši obveznicu čiji su nas propisi teretili kao dužnike. Nju je on uklonio prikovavši je na krst,
051	COL	002	015	kojim je razoružao glavarstva i vlasti i javno ih izložio, vodeći ih u zarobljeničkoj povorci.
051	COL	002	016	Zato, ne dajte nikome da vas osuđuje zbog onoga što jedete ili pijete, ili zbog nekakvog praznika, mladine ili subote.
051	COL	002	017	Sve to je samo senka onoga što dolazi, a stvarnost je Hristos.
051	COL	002	018	Ne dozvolite da vas iko lišava nagrade, time što on sam uživa u poniznosti i služenju anđelima, i upušta se u viđenja. Takav se bez razloga pravi važan i oslanja na ljudsku pamet,
051	COL	002	019	ne držeći se [Hrista] – glave, iz koje sve telo, povezano i potpomognuto zglobovima i žilama, raste onako kako mu Bog daje da raste.
051	COL	002	020	Ako ste se, umrevši s Hristom, oslobodili sila ovoga sveta, zašto živite kao da još uvek pripadate svetu? [Zašto] se pokoravate propisima:
051	COL	002	021	„Ne dohvati“, „Ne okusi“, „Ne dodiruj“?
051	COL	002	022	Sve to se odnosi na stvari koje upotrebom propadaju. Ništa drugo nego ljudske zapovesti i učenja!
051	COL	002	023	To ima privid mudrosti, a u stvari je samovoljna pobožnost i lažna poniznost, te bespoštedna strogost prema telu, ali nema nikakvu vrednost; ne može da obuzda žudnju tela.
051	COL	003	001	Dakle, ako ste vaskrsli s Hristom, tražite ono što je gore, tamo gde Hristos sedi s desne strane Bogu.
051	COL	003	002	Mislite na ono što je gore, a ne na zemaljske stvari.
051	COL	003	003	Vi ste, naime, umrli i vaš život je sakriven s Hristom u Bogu.
051	COL	003	004	A kada se pojavi Hristos, vaš život, tada ćete se i vi s njim pojaviti u slavi.
051	COL	003	005	Zato, usmrtite ono što je zemaljsko u vama: blud, nečistoću, strast, zlu želju i pohlepu, koja je [vrsta] idolopoklonstva.
051	COL	003	006	Zbog takvih stvari dolazi Božiji gnev na one koji su nepokorni.
051	COL	003	007	Nekada ste i vi živeli u tim gresima.
051	COL	003	008	Ali sada se otarasite svega: gneva, srdžbe, zlobe, vređanja, prostote iz svog govora!
051	COL	003	009	Ne lažite jedan drugoga, jer ste svukli sa sebe starog čoveka sa svim njegovim delima,
051	COL	003	010	i obukli se u novog [čoveka], koji se obnavlja radi pravog poznanja [Boga] prema liku svog Tvorca.
051	COL	003	011	I tu nema više ni Grka ni Jevrejina, ni obrezanog ni neobrezanog, ni varvarina ni Skita, ni roba ni slobodnjaka, nego je sve Hristos i on je u svima.
051	COL	003	012	Obucite se, dakle, kao sveti izabranici Božiji, kao njegov mili narod, u milosrđe, dobrotu, smernost, krotkost, strpljivost.
051	COL	003	013	Podnosite jedni druge. Praštajte jedni drugima kada vam neko učini nažao. Kako je Gospod oprostio vama, tako i vi [opraštajte jedni drugima].
051	COL	003	014	Na sve to [obucite na sebe] ljubav, koja sve to drži u savršenom jedinstvu.
051	COL	003	015	Mir Hristov neka vlada u vašim srcima, na koji ste pozvani u jednom telu. Budite i zahvalni.
051	COL	003	016	Neka Hristova reč bogato obitava u vama. Poučavajte se i opominjite svakom vrstom mudrosti. Sa zahvalnošću u srcima pevajte psalme, himne, i duhovne pesme.
051	COL	003	017	I što god činite, bilo rečju ili delom, sve činite u ime Gospoda Isusa, zahvaljujući Bogu Ocu po njemu.
051	COL	003	018	Žene, pokoravajte se muževima, kako priliči životu sa Gospodom.
051	COL	003	019	Muževi, volite svoje žene i ne budite grubi prema njima.
051	COL	003	020	Deco, slušajte svoje roditelje u svemu, jer je to ugodno Gospodu.
051	COL	003	021	Očevi, ne razdražujte svoju decu, da ne postanu malodušna.
051	COL	003	022	Robovi, u svemu slušajte svoje zemaljske gospodare, ne samo dok vas oni posmatraju, da biste zadobili njihovu naklonost, nego iskrena srca, iz bogobojaznosti prema Gospodu.
051	COL	003	023	Sve što radite, radite celim srcem, kao za Gospoda, a ne za ljude,
051	COL	003	024	znajući da ćete od Gospoda primiti kao nagradu ono što vam je on pripremio. Hristu Gospodu služite!
051	COL	003	025	A svaki nepravednik će biti kažnjen za nepravedne stvari koje je učinio, bez obzira ko je ko.
051	COL	004	001	Gospodari, postupajte prema svojim robovima pravedno i pravično, znajući da i vi imate Gospodara na nebu.
051	COL	004	002	Budite postojani u molitvi, bdite u molitvi sa zahvaljivanjem.
051	COL	004	003	Molite se takođe za nas da nam Bog otvori vrata za propovedanje njegove reči o Hristovoj tajni, zbog koje sam u tamnici,
051	COL	004	004	da je objavim jasno, propovedajući kako valja.
051	COL	004	005	Ophodite se mudro prema onima koji su u svetu; iskoristite vreme.
051	COL	004	006	Vaša reč neka je uvek ljubazna, solju začinjena, da svakome odgovorite kako valja.
051	COL	004	007	A o meni će vas obavestiti Tihik, dragi brat, verni služitelj i sluga koji zajedno sa mnom radi za Gospoda.
051	COL	004	008	Njega sam poslao upravo da biste saznali novosti o nama, te da vas obodri.
051	COL	004	009	S njim sam poslao i Onisima, vernog i voljenog brata, koji je vaš zemljak. Oni će vas obavestiti o svemu što se ovde događa.
051	COL	004	010	Pozdravlja vas Aristarh, koji je zajedno sa mnom u tamnici, i Marko, rođak Varnavin. Ako dođe k vama, lepo ga primite, po uputstvima koje smo vam dali.
051	COL	004	011	Pozdravlja vas i Isus, zvani „Just“. Ova [trojica] su jedini Jevreji koji zajedno sa mnom [objavljuju] Carstvo Božije. Oni su bili moja uteha.
051	COL	004	012	Pozdravlja vas vaš zemljak Epafras, sluga Hrista Isusa, koji se uvek bori za vas u molitvama da vas [Bog] učvrsti, da budete zreli i potpuno uvereni u ono što Bog hoće.
051	COL	004	013	Ja sam svedok koliko se trudio za vas i za one u Laodikiji, kao i za one u Jerapolju.
051	COL	004	014	Pozdravlja vas još i voljeni lekar Luka i Dimas.
051	COL	004	015	A vi pozdravite braću u Laodikiji, i Nimfu sa crkvom koja se okuplja u njenoj kući.
051	COL	004	016	Kada se ova poslanica pročita među vama, postarajte se da se ona pročita i u crkvi u Laodikiji, a vi pročitajte poslanicu iz Laodikije.
051	COL	004	017	Arhipu recite: „Gledaj da dovršiš službu koju ti je Gospod poverio.“
051	COL	004	018	Ja, Pavle, pišem ovaj pozdrav svojom rukom. Sećajte se mojih okova! Milost Božija s vama!
#
# BOOK	052	1TH	1 Thessalonians	1 Solunjanima
052	1TH	001	001	[Od] Pavla, Silvana i Timoteja, crkvi u Solunu – vama koji ste u Bogu Ocu i Gospodu Isusu Hristu: milost vam i mir.
052	1TH	001	002	Uvek zahvaljujemo Bogu za sve vas, pominjući vas u svojim molitvama. Neprestano se,
052	1TH	001	003	pred Bogom, Ocem našim, sećamo vaše plodonosne vere, trudom [iskazane] ljubavi, i postojanosti vaše nade u Gospoda našeg Isusa Hrista.
052	1TH	001	004	Znamo, naime, od Boga, voljena braćo, da vas je Bog izabrao,
052	1TH	001	005	jer vam nismo samo rečima navestili Radosnu vest, već silom i delovanjem Duha Svetoga, i sa potpunim uverenjem. Znate i sami da smo se tako vladali među vama vas radi.
052	1TH	001	006	Vi ste se tako ugledali na nas i na Hrista, prihvatajući poruku sa radošću Duha Svetog, uprkos mnogim nevoljama.
052	1TH	001	007	Time ste postali primer svim verujućima u Makedoniji i Ahaji.
052	1TH	001	008	I ne samo da je reč Božija preko vas odjeknula po Makedoniji i Ahaji, već se i glas o vašoj veri proširio posvuda. Zato nema potrebe da o tome bilo šta govorimo,
052	1TH	001	009	jer oni sami pričaju o tome kako smo vam pristupili, i kako ste se okrenuli Bogu od idola, da služite živom i istinitom Bogu,
052	1TH	001	010	te kako očekujete dolazak Sina njegovog s nebesa, koga je on podigao iz mrtvih – Isusa koji nas izbavlja od dolazećeg gneva.
052	1TH	002	001	Znate i sami, braćo, da naš dolazak k vama nije bio uzaludan.
052	1TH	002	002	Nego, iako smo prethodno u Filipima pretrpeli i bili zlostavljani, što i sami znate, ipak smo vam, ohrabreni od Boga, navestili Božiju Radosnu vest, uprkos snažnom protivljenju.
052	1TH	002	003	Prema tome, mi vas ne bodrimo iz zablude, lukavstva ili iz nečistih namera,
052	1TH	002	004	već zato što nas je Bog prokušao i poverio nam da propovedamo Radosnu vest. Stoga mi ne udovoljavamo ljudima, već Bogu koji ispituje naša srca.
052	1TH	002	005	Bog je svedok da vam nikada nismo pristupili laskanjem niti prikrivenom pohlepom, a to vi i sami znate.
052	1TH	002	006	Od ljudi nismo tražili slave, ni od vas, ni od drugih.
052	1TH	002	007	I premda smo mogli da se poslužimo svojim ugledom kao Hristovi apostoli, među vama smo bili nežni kao majka koja hrani i neguje svoju decu.
052	1TH	002	008	Tako puni ljubavi za vas, bili smo spremni ne samo da vam navestimo Radosnu vest Božiju, već i da damo svoje živote za vas, jer smo vas zavoleli.
052	1TH	002	009	Zato se sećajte, braćo, našeg truda i napora. Propovedali smo vam Radosnu vest Božiju, i radili dan i noć da vam ne bismo bili na teretu.
052	1TH	002	010	Svedoci ste, kao i sam Bog, da smo se sveto, pravedno i besprekorno vladali prema vama koji verujete.
052	1TH	002	011	Takođe znate i to da smo svakoga od vas, kao otac svoju decu,
052	1TH	002	012	hrabrili, tešili i podsticali da živite dostojno Boga koji vas je pozvao u svoje Carstvo i slavu.
052	1TH	002	013	Zato mi bez prestanka zahvaljujemo Bogu, jer ste prihvatili poruku Božiju koju ste od nas čuli, i to ne kao ljudsku reč, već onakvu kakva zaista i jeste, reč Božiju – što ona doista i jeste – koja deluje u vama verujućima.
052	1TH	002	014	I vi ste, braćo, postali slika i prilika Božijih crkava u Hristu Isusu, koje su u Judeji, jer ste i vi propatili od svog sopstvenog naroda kao što su oni od Jevreja.
052	1TH	002	015	Oni ne samo da su ubili Isusa i proroke, već su i nas progonili. Oni ne ugađaju Bogu i protive se svim ljudima,
052	1TH	002	016	braneći nam da govorimo neznabošcima o spasenju, da tako zauvek ispune meru svojih greha. Ali, sustigao ih je najzad [Božiji] gnev.
052	1TH	002	017	A mi, braćo, pošto smo od vas bili odvojeni telom, ali ne i srcem, još više smo, obuzeti žarkom željom, nastojali da vas vidimo.
052	1TH	002	018	Zato smo želeli da dođemo – ja, Pavle lično, i to ne jednom, već dvaput, ali Satana nas je sprečio.
052	1TH	002	019	Jer: ko je naša nada, radost ili venac slave pred našim Gospodom Isusom prilikom njegovog dolaska? Niste li to baš vi?
052	1TH	002	020	Jer vi ste naša slava i naša radost!
052	1TH	003	001	Pošto nismo mogli više da izdržimo, složili smo se da bi bilo najbolje da ostanemo u Atini.
052	1TH	003	002	K vama smo, pak, poslali Timoteja, našeg brata i Božijeg saradnika u [propovedanju] Radosne vesti Hristove, da vas učvrsti i obodri u vašoj veri,
052	1TH	003	003	da se niko ne pokoleba u ovim nevoljama. Vi, naime, sami dobro znate da smo određeni za njih.
052	1TH	003	004	I zaista, kada smo bili kod vas, unapred smo vam govorili da će vas snaći nevolje, i kao što znate, tako je i bilo.
052	1TH	003	005	Zato sam, ne mogavši više da izdržim, poslao Timoteja da me obavesti o vašoj veri, da vas kako Kušač nije naveo da podlegnete iskušenju, jer bi tada naš trud bio uzaludan.
052	1TH	003	006	A sada nam se Timotej vratio od vas i doneo nam dobre vesti o vašoj veri i ljubavi, i da nas se uvek rado sećate i čeznete da nas vidite, kao i mi vas.
052	1TH	003	007	Zato smo se, braćo, i pored sve svoje muke i nevolje, utešili vašom verom.
052	1TH	003	008	Mi, u stvari, sada zaista živimo kad znamo da ste postojani u Gospodu.
052	1TH	003	009	Jer, kakvu zahvalnost možemo dati Bogu za svu radost koju doživljavamo zbog vas pred Bogom?
052	1TH	003	010	Danju i noću se najusrdnije molimo Bogu da vas ponovo vidimo, i da usavršimo ono što nedostaje vašoj veri.
052	1TH	003	011	A sam Bog, naš Otac, i naš Gospod Isus, da pripremi put za naš dolazak k vama,
052	1TH	003	012	i da učini da obilujete međusobnom ljubavlju, i ljubavlju prema svima, kao što mi vas [volimo].
052	1TH	003	013	Neka on osnaži vaše unutrašnje biće, da budete besprekorni u svetosti pred Bogom, Ocem našim, pri dolasku Gospoda našega Isusa, sa svim svetima njegovim.
052	1TH	004	001	Najzad, braćo, molimo vas i zaklinjemo Gospodom Isusom da se držite onoga što smo vam predali: da treba živeti tako da sve više napredujete ugađajući Bogu – kao što uostalom i živite.
052	1TH	004	002	Vi, naime, znate kakva smo vam uputstva dali u [ime] Gospoda Isusa.
052	1TH	004	003	Jer je Božija volja da budete sveti – da se klonite vanbračnih odnosa,
052	1TH	004	004	te da svaki od vas zna vladati svojim telom na častan i svet način –
052	1TH	004	005	a ne sa požudom i strašću kao što to rade neznabošci koji ne poznaju Boga.
052	1TH	004	006	Ne prestupajte u ovome, i ne nanosite štetu svome bratu, jer Gospod kažnjava za sve to, kao što smo vam već rekli i upozorili vas.
052	1TH	004	007	Bog nas, naime, nije pozvao na nečistotu, već na posvećenje.
052	1TH	004	008	Stoga, ko odbacuje [ovo uputstvo], ne odbacuje čoveka, već Boga koji vam je dao svog Svetog Duha.
052	1TH	004	009	A što se tiče bratske ljubavi, nema potrebe da vam o tome pišem, jer vas je sam Bog naučio da volite jedni druge.
052	1TH	004	010	Vi, u stvari, i volite svu braću po celoj Makedoniji. Ipak vas molimo da u tome napredujete u sve većoj meri.
052	1TH	004	011	Revnosno se trudite da mirno živite, da gledate svoja posla, i radite svojim rukama, baš kao što smo vam već rekli,
052	1TH	004	012	da bi vaš život bio za primer neverujućima i da ni od koga ne zavisite.
052	1TH	004	013	Ne želim da budete u neznanju, braćo, u pogledu onih koji su usnuli, da ne tugujete kao ostali koji nemaju nade.
052	1TH	004	014	Jer, ako verujemo da je Isus umro i vaskrsao, tako će Bog, Isusovim posredstvom, povesti sa sobom one koji su usnuli verujući u Isusa.
052	1TH	004	015	U saglasnosti sa onim što je sam Gospod rekao, saopštavam vam da mi živi, preostali za dolazak Gospodnji, nećemo biti ispred onih koji su usnuli.
052	1TH	004	016	Sâm Gospod će sići s neba, pa će na njegovu zapovest, na povik arhanđela, na zvuk Božije trube, vaskrsnuti najpre oni koji su umrli [verujući] u Hrista.
052	1TH	004	017	Onda ćemo i mi živi, preostali, biti zajedno sa njima odneseni na oblacima uvis, u susret Gospodu, te ćemo zauvek biti sa njim.
052	1TH	004	018	Ovim rečima tešite jedni druge.
052	1TH	005	001	A što se tiče vremena i časa, o tome nema potrebe da vam se piše.
052	1TH	005	002	Vi, naime, vrlo dobro znate da će dan Gospodnji doći kao što lopov [dolazi] noću.
052	1TH	005	003	Kad ljudi budu govorili: „Mir i sigurnost“, tada će ih iznenada zadesiti propast, kao trudovi trudnicu, i neće moći da pobegnu.
052	1TH	005	004	Ali vi, braćo, niste u tami da bi vas ovaj dan zatekao kao lopov,
052	1TH	005	005	jer vi ste svi sinovi svetla i sinovi dana. Mi ne pripadamo tami i noći.
052	1TH	005	006	Zato ne spavajmo kao drugi, već bdijmo i budimo trezni.
052	1TH	005	007	Jer, oni koji spavaju, noću spavaju, i koji se opijaju, noću se opijaju.
052	1TH	005	008	Ali, pošto pripadamo danu, budimo trezni, obučeni u oklop vere i ljubavi i s kacigom nade na spasenje.
052	1TH	005	009	Bog nas, naime, nije odredio da iskusimo gnev, već da dobijemo spasenje posredstvom našeg Gospoda Isusa Hrista.
052	1TH	005	010	On je umro za nas da bismo mi sa njim živeli, bilo da smo još živi ili smo već umrli.
052	1TH	005	011	Zato, bodrite jedni druge i izgrađujte se međusobno, kao što to već i činite.
052	1TH	005	012	Molimo vas, braćo, da poštujete one koji se trude među vama, one koji vas, po Gospodnjoj [volji], vode i opominju.
052	1TH	005	013	Cenite ih iznad svega i volite zbog službe koju obavljaju. Živite među sobom u miru.
052	1TH	005	014	Zaklinjemo vas, braćo, opominjite neuredne, bodrite malodušne, pomažite slabima, budite strpljivi sa svakim.
052	1TH	005	015	Gledajte da niko nikome ne vraća zlo za zlo, nego se uvek trudite da činite dobro jedni drugima i svima.
052	1TH	005	016	Uvek se radujte!
052	1TH	005	017	Molite se bez prestanka!
052	1TH	005	018	Zahvaljujte na svemu, jer je to Božija volja za vas u Hristu Isusu.
052	1TH	005	019	Ne sputavajte Duha.
052	1TH	005	020	Ne prezirite proroštva,
052	1TH	005	021	nego sve proveravajte, pa što je dobro, zadržite.
052	1TH	005	022	Klonite se svakog zla.
052	1TH	005	023	A Bog mira neka dovrši vaše posvećenje, te da se celo vaše biće – duh, duša i telo – sačuvaju besprekornim za dolazak Gospoda našeg Isusa Hrista.
052	1TH	005	024	Veran je Bog koji vas poziva, on će to i učiniti.
052	1TH	005	025	Braćo, molite se za nas.
052	1TH	005	026	Pozdravite svu braću svetim poljupcem.
052	1TH	005	027	Zaklinjem vas pred Gospodom da pročitate ovu poslanicu svoj braći.
052	1TH	005	028	Milost Gospoda našega Isusa Hrista s vama!
#
# BOOK	053	2TH	2 Thessalonians	2 Solunjanima
053	2TH	001	001	[Od] Pavla, Silvana i Timoteja, crkvi u Solunu, koja je u Bogu, Ocu našem, i Gospodu Isusu Hristu:
053	2TH	001	002	Milost vam i mir od Boga Oca i Gospoda Isusa Hrista.
053	2TH	001	003	Dužni smo, braćo, da uvek zahvaljujemo za vas, što je i pravo, jer vaša vera buja, a vaša se međusobna ljubav uvećava.
053	2TH	001	004	Mi sami se, po crkvama Božijim, ponosimo vama zbog vaše strpljivosti i vere koju ste pokazali u progonstvima i nevoljama koje podnosite.
053	2TH	001	005	[One su] dokaz da je Božiji sud pravedan, te da ćete, shodno tome, biti udostojeni Božijeg Carstva za koje i trpite.
053	2TH	001	006	A budući da je Bog pravedan, on će uzvratiti muku onima koji vas muče,
053	2TH	001	007	a vama patnicima, zajedno sa nama, daće počinak. To će se dogoditi kada se Gospod Isus bude pojavio na nebesima sa svojim moćnim anđelima,
053	2TH	001	008	sa ognjem plamtećim, da kazni one koji ne poznaju Boga i one što nisu poslušni Radosnoj vesti o Gospodu našem Isusu.
053	2TH	001	009	Oni će biti kažnjeni večnom propašću, udaljeni od lica Gospodnjeg i od njegove veličanstvene sile,
053	2TH	001	010	kad on dođe u onaj dan da primi slavu i divljenje od svog svetog naroda, od svih koji veruju. Vi ćete tada biti sa njima, jer ste poverovali u poruku koju smo vam mi navestili.
053	2TH	001	011	Zato se uvek molimo za vas, da vas naš Bog udostoji njegovog poziva – da svojom silom upotpuni svaku vašu spremnost na dobro i vaše delo vere.
053	2TH	001	012	Vi ćete tako proslaviti ime našeg Gospoda Isusa, a on će proslaviti vas, po milosti našeg Boga i Gospoda našeg Isusa Hrista.
053	2TH	002	001	A što se tiče dolaska našeg Gospoda Isusa Hrista i našeg sabiranja oko njega, molimo vas, braćo,
053	2TH	002	002	ne dajte da vas ko pokoleba u mišljenju ili da vas uznemiri, ni duhom, ni porukom, niti tobože našom poslanicom, govoreći da je dan Gospodnji već došao.
053	2TH	002	003	Ne dajte da vas zavedu ni na koji način, jer [dan Gospodnji neće doći] dok prvo ne nastupi veliki otpad od vere, i ne pojavi se čovek bezakonja, sin propasti.
053	2TH	002	004	On se suprotstavlja svemu što se naziva „bogom“ili svetinjom, i postavlja se iznad toga. On će čak sesti i u Božiji hram i izdavati se za Boga.
053	2TH	002	005	Zar se ne sećate da sam vam ovo govorio još dok sam bio kod vas?
053	2TH	002	006	Sada znate šta ga zadržava da se pojavi dok ne dođe njegovo vreme.
053	2TH	002	007	Tajna bezakonja, naime, već deluje, ali on će se pojaviti tek kad bude uklonjen onaj koji ga sada zadržava.
053	2TH	002	008	Tada će se pojaviti čovek bezakonja, koga će Gospod Isus ubiti dahom svojih usta i uništiti pojavom svog dolaska.
053	2TH	002	009	Pojava [bezakonika], zasnovana na satanskom delovanju, biće propraćena svakovrsnim lažnim znacima i čudima,
053	2TH	002	010	i svakom vrstom nepravde koja obmanjuje one koji propadaju, zato što nisu prihvatili ljubav prema istini da bi bili spaseni.
053	2TH	002	011	Zato ih Bog prepušta delovanju zablude da bi poveravali laži,
053	2TH	002	012	te da bi bili osuđeni svi koji nisu poverovali u istinu, nego su uživali u nepravednosti.
053	2TH	002	013	A mi smo dužni da stalno zahvaljujemo Bogu za vas, od Gospoda voljena braćo, jer vas je Bog od početka izabrao za spasenje, posvetivši [vas delovanjem] Duha i verom u istinu.
053	2TH	002	014	On vas je pozvao Radosnom vešću koju smo vam mi propovedali, da imate udela u slavi našeg Gospoda Isusa Hrista.
053	2TH	002	015	Stoga, braćo, čvrsto stojte i držite se onoga što smo vam predali, bilo usmenim kazivanjem, bilo našom poslanicom.
053	2TH	002	016	A sam Gospod naš, Isus Hristos i Bog, naš Otac, koji nas je toliko zavoleo, i koji nam je po svojoj milosti dao večnu utehu i dobru nadu,
053	2TH	002	017	neka uteši vaša srca i utvrdi vas u svakom dobrom delu i reči.
053	2TH	003	001	I na kraju, braćo, molite se za nas, da bi se reč Gospodnja brzo širila i proslavljala, baš kao i kod vas.
053	2TH	003	002	Isto tako, molite se da se izbavimo od opakih i zlih ljudi, jer nemaju svi vere.
053	2TH	003	003	Ali Gospod je veran; on će vas učvrstiti i sačuvati od Zloga.
053	2TH	003	004	A mi smo uvereni u Gospodu da činite ono što smo vam naložili i da ćete to i dalje činiti.
053	2TH	003	005	A Gospod neka usmeri vaša srca ka Božijoj ljubavi i Hristovoj postojanosti.
053	2TH	003	006	Nalažemo vam, braćo, u ime Gospoda Isusa Hrista, da se klonite svakog brata koji besposličari i ne sledi učenje koje ste primili od nas.
053	2TH	003	007	Vi, naime, sami znate da treba da se ugledate na nas, jer nismo nikad besposličarili kada smo bili među vama,
053	2TH	003	008	niti smo ikad jeli nečiji hleb badava, nego smo mukotrpno radili dan i noć da ne bismo bili na teretu nikome od vas.
053	2TH	003	009	I to ne zbog toga što ne bismo imali prava na to, već da bismo vam dali lični primer, da se ugledate na nas.
053	2TH	003	010	Dok smo još bili kod vas, dali smo vam ovu zapovest: „Onaj koji neće da radi, neka i ne jede!“
053	2TH	003	011	Čuli smo, naime, da neki od vas žive neuredno; ništa ne rade, nego besposličare i mešaju se u tuđe poslove.
053	2TH	003	012	Takvima zapovedamo i zaklinjemo ih u [ime] Gospoda Isusa Hrista: neka mirno rade i jedu svoj hleb.
053	2TH	003	013	A vama, braćo, neka ne dojadi činiti dobro.
053	2TH	003	014	Ako neko neće da se pokori ovome što iznosimo u poslanici, držite ga na oku. Nemojte se sa njim družiti, da bi se postideo.
053	2TH	003	015	Ipak, ne smatrajte ga neprijateljem, nego ga savetujte kao brata.
053	2TH	003	016	Neka vam sam Gospod mira da mir u svako vreme i u svakom pogledu. Gospod sa svima vama!
053	2TH	003	017	Ja Pavle, ispisujem pozdrav svojom rukom, što je znak raspoznavanja u svakoj mojoj poslanici. Tako ja pišem.
053	2TH	003	018	Milost Gospoda našega Isusa Hrista sa svima vama! Amin.
#
# BOOK	054	1TI	1 Timothy	1 Timoteju
054	1TI	001	001	[Od] Pavla, apostola Hrista Isusa, po naredbi Boga, našega Spasitelja, i Hrista Isusa, naše nade,
054	1TI	001	002	Timoteju, [mom] pravom sinu u veri, milost, milosrđe i mir od Boga Oca i Hrista Isusa, Gospoda našega.
054	1TI	001	003	Pre nego što sam otišao u Makedoniju, molio sam te da ostaneš u Efesu, da narediš nekima da ne poučavaju neka druga učenja,
054	1TI	001	004	i da se ne zanose bajkama i beskrajnim rodoslovljima. Takve stvari više uzrokuju rasprave, nego što otkrivaju Božiji naum koji se upoznaje verom.
054	1TI	001	005	Svrha ove naredbe je da pobudi ljubav koja dolazi iz čista srca, dobre savesti, i iskrene vere.
054	1TI	001	006	Neki su se udaljili od ovoga, i izgubili se u jalovim raspravama.
054	1TI	001	007	Oni hoće da budu učitelji Zakona, a ne razumeju ni šta govore ni šta tvrde.
054	1TI	001	008	Mi znamo da je Zakon dobar ako se primenjuje kako treba.
054	1TI	001	009	Znamo i to da Zakon nije uveden za pravednika, nego za prekršioce Zakona i nepokorne, bezbožnike i grešnike, za nesvete i bogohulnike, za oceubice i materoubice, za ubice,
054	1TI	001	010	bludnike, pederaste, trgovce robljem, lažljivce, krivokletnike i druge koji se protive zdravom učenju.
054	1TI	001	011	Ovo učenje se temelji na slavnoj Radosnoj vesti, koju mi je naš blagosloveni Bog poverio [da propovedam].
054	1TI	001	012	Zahvaljujem Hristu Isusu, našem Gospodu, koji me je osnažio, i poverio mi službu smatrajući me vrednim toga,
054	1TI	001	013	iako sam nekada bio bogohulnik, progonitelj [Crkve] i nasilnik. Ali [Bog] mi se smilovao, jer sam to učinio u neznanju i neverovanju.
054	1TI	001	014	Naš Gospod je prebogato izlio svoju milost na mene i ispunio me verom i ljubavlju Hrista Isusa.
054	1TI	001	015	Pouzdana je reč i vredna da je svako prihvati: Isus Hristos je došao na svet da spase grešnike, od kojih sam prvi ja.
054	1TI	001	016	A meni se Bog smilovao, da na meni prvom Hristos Isus pokaže svu strpljivost, kao primer za sve one koji treba da poveruju u njega i prime večni život.
054	1TI	001	017	A večnom Caru, jedinom, neprolaznom i nevidljivom Bogu neka je čast i slava od sad i doveka. Amin.
054	1TI	001	018	Poveravam ti ovu naredbu, Timoteju, dete [moje], saglasno proroštvima koja su ranije bila izrečena o tebi. Budeš li ih sledio, vodićeš dobar rat,
054	1TI	001	019	držeći se vere i čiste savesti. Ovo su neki odbacili i doživeli brodolom svoje vere.
054	1TI	001	020	Među takvima su Imenej i Aleksandar, koje sam predao Satani da nauče da ne hule.
054	1TI	002	001	Pre svega, molim vas da se prošnje, molitve, molbe i zahvaljivanja prinose za sve ljude;
054	1TI	002	002	za careve, i za sve koji su na vlasti, da proživimo tih i spokojan život u svakovrsnoj pobožnosti i čestitosti.
054	1TI	002	003	Ovo je dobro i ugodno Bogu, našem Spasitelju,
054	1TI	002	004	koji hoće da se svi ljudi spasu, i da upoznaju istinu.
054	1TI	002	005	Jer jedan je Bog, i jedan je posrednik između Boga i ljudi – čovek Isus Hristos.
054	1TI	002	006	On je dao svoj život kao otkup za sve ljude, što je bilo posvedočeno u pravo vreme.
054	1TI	002	007	Zato me je Bog postavio za vesnika i apostola, kao i za učitelja mnogobožaca u veri i istini. Ne lažem, nego govorim istinu!
054	1TI	002	008	Želim, dakle, da se posvećeni ljudi svuda mole, podižući ruke bez gneva i rasprave.
054	1TI	002	009	Takođe, žene neka se uzorno oblače, kraseći se čednošću i razboritošću, a ne pletenicama, zlatom, biserjem ili raskošnom odećom.
054	1TI	002	010	Umesto toga, neka čine dobra dela, kao što priliči ženama koje ispovedaju pobožnost.
054	1TI	002	011	Žene neka se poučavaju u tišini i potpunoj pokornosti.
054	1TI	002	012	Takođe im ne dopuštam da poučavaju, niti da vladaju nad mužem, nego da budu mirne.
054	1TI	002	013	Jer je prvo stvoren Adam, pa onda Eva.
054	1TI	002	014	I nije Adam taj koji je bio prevaren; Eva je bila prevarena, te je prestupila [Božiju zapovest].
054	1TI	002	015	Ipak, spašće se rađanjem dece, ako smerno ostanu u veri, ljubavi i posvećenju.
054	1TI	003	001	Ovo je istina: ako neko želi da bude nadglednik, dobru službu želi.
054	1TI	003	002	Nadglednik, naime treba da bude besprekoran, oženjen jednom ženom, trezven, razborit, poštovan, gostoljubiv, kadar da poučava.
054	1TI	003	003	On ne sme da bude pijanica ili nasilnik, nego blag, ne svađalica, i ne pohlepan na novac.
054	1TI	003	004	Takođe treba da dobro upravlja svojom porodicom, i da ima poslušnu decu koja ga u potpunosti poštuju.
054	1TI	003	005	Jer ako neko ne zna da upravlja svojim domom, kako će se brinuti o Crkvi Božijoj?
054	1TI	003	006	[Nadglednik] ne sme da bude novoobraćenik, da se ne bi uzoholio, te pao pod Božiju osudu, kao đavo.
054	1TI	003	007	Uz to treba da bude poštovan i od ljudi izvan [Crkve], da se ne osramoti te upadne u đavolsku zamku.
054	1TI	003	008	Isto tako i đakoni treba da budu čestiti, a ne dvolični, ne koji su skloni opijanju, ne gramzivi.
054	1TI	003	009	Oni treba da čistom savešću slede veru koju je [Bog] otkrio.
054	1TI	003	010	[Đakone] najpre treba proveriti, pa tek onda, ako se pokažu besprekornima, poveriti im službu.
054	1TI	003	011	[Njihove] žene takođe treba da budu čestite, a ne sklone ogovaranju, trezvene, u svemu verne.
054	1TI	003	012	Đakoni treba da imaju samo jednu ženu, i da dobro upravljaju svojom decom i porodicom.
054	1TI	003	013	Naime, oni koji dobro obavljaju đakonsku službu, stiču sebi dobar ugled, i priliku da slobodno govore o svojoj veri u Hrista Isusa.
054	1TI	003	014	Pišem ti ovo u nadi da ću uskoro doći k tebi.
054	1TI	003	015	Ali ako okasnim, ti znaš kako treba da se vladaš u Božijem domu, koji je Crkva živoga Boga, stub i uporište istine.
054	1TI	003	016	Nesumnjivo, tajna pobožnosti je velika: On se pojavi u telu, Duhom se pokaza pravednim, anđeli ga videše, narodima bi propovedan. Ljudi u njega poverovaše, i u slavu bi vaznet.
054	1TI	004	001	Duh izričito govori da će u poslednja vremena neki odstupiti od vere, i povesti se za duhovima prevare i za učenjima zlih duhova.
054	1TI	004	002	Ova učenja šire licemerni lažljivci, čija je savest otupela.
054	1TI	004	003	Oni zabranjuju stupanje u brak, i govore da se treba uzdržavati od jelâ, koja je Bog stvorio da ih sa zahvalnošću uzimaju oni koji veruju i poznaju istinu.
054	1TI	004	004	Naime, sve što je Bog stvorio dobro je, i ništa što se uzima sa zahvalnošću ne treba odbacivati,
054	1TI	004	005	jer se uz Božiju reč i molitvu posvećuje [Bogu].
054	1TI	004	006	Ako ovome budeš poučavao braću i sestre, bićeš dobar sluga Hrista Isusa, hranjen rečima vere i dobrog učenja za kojim si pošao.
054	1TI	004	007	Kloni se bezbožnih i bapskih priča. Vežbaj se u pobožnosti.
054	1TI	004	008	Jer telesno vežbanje donosi malu korist, a pobožnost je dobra za sve, jer u sebi nosi obećanje i za sadašnji i za budući život.
054	1TI	004	009	Ova poruka je istinita i vredna da je svi prihvate.
054	1TI	004	010	Zbog ovoga se trudimo i borimo, jer smo se pouzdali u živoga Boga, koji je Spasitelj svih ljudi, naročito onih verujućih.
054	1TI	004	011	Ovo zapovedaj i naučavaj.
054	1TI	004	012	Neka te niko ne prezire zbog tvoje mladosti, nego budi uzor vernima u govoru, vladanju, ljubavi, veri, i čistoti.
054	1TI	004	013	Dok ne dođem, posveti se čitanju, savetovanju i poučavanju.
054	1TI	004	014	Ne zanemaruj milosni dar koji si dobio po proroštvu, nakon što su starešine položile ruke na tebe.
054	1TI	004	015	Ovo upražnjavaj, tome se posveti, da bi tvoj napredak postao svima očigledan.
054	1TI	004	016	Pazi na samoga sebe i na poučavanje, jer čineći ovo, spašćeš i sebe i one koji te slušaju.
054	1TI	005	001	Starca ne grdi, nego ga moli kao [svoga] oca. Prema mladićima se ophodi kao sa braćom,
054	1TI	005	002	prema staricama kao sa majkama, a prema devojkama kao sa sestrama – u potpunoj čistoti.
054	1TI	005	003	Udovice poštuj, naročito ako su bez igde ikoga.
054	1TI	005	004	Ako udovica ima decu ili unuke, neka ih uči da svoju pobožnost najpre pokažu prema svojoj porodici, i da se oduže roditeljima starajući se za njih. Ovo je ugodno Bogu.
054	1TI	005	005	Prava udovica, bez ikog svog, jeste ona koja je svoju nadu položila u Boga, te danonoćno ustrajava u svojim molitvama i prošnjama.
054	1TI	005	006	A ona koja se odala lagodnom životu, mrtva je, [iako izgleda kao da je] živa.
054	1TI	005	007	Ovo im naloži, da budu bez mane.
054	1TI	005	008	A ako se neko ne stara o svojima, naročito ukućanima, odrekao se vere i gori je od nevernika.
054	1TI	005	009	U udovički spisak neka se ne unosi udovica mlađa od šezdeset godina, koja je bila žena jednom mužu.
054	1TI	005	010	Ona mora da bude poznata po dobrim delima, da je podigla decu, da je bila gostoljubiva, da je svetima prala noge, da je pomagala nevoljnicima, ukratko, da je predano činila svaku vrstu dobrih dela.
054	1TI	005	011	Mlađe udovice ne unosi u spisak, jer kad ih obuzme telesna strast, žele da se udaju, pa se odvraćaju od Hrista.
054	1TI	005	012	Tako na sebe navlače osudu, jer su pogazile obećanje koje su mu ranije dale.
054	1TI	005	013	A ujedno, pošto nemaju posla, nauče se da idu okolo po kućama, pa ogovaraju i pletu se u tuđe stvari, pričajući što ne treba.
054	1TI	005	014	Zato hoću da se mlađe udovice udaju, da rađaju decu, da se brinu za svoj dom, da ne daju povoda neprijatelju da [nas] vređa.
054	1TI	005	015	Neke su se, naime, već zastranile i pošle za Satanom.
054	1TI	005	016	Ali ako koja vernica ima udovice [u kući], neka se stara o njima, da se crkva ne bi opteretila, i da bi mogla da se stara o onima koje su potpuno same.
054	1TI	005	017	Starešinama koje dobro obavljaju svoju službu treba ukazivati čast i plaćati ih, naročito onima koji se trude oko propovedanja i poučavanja.
054	1TI	005	018	Jer Pismo kaže: „Ne zavezuj usta volu kad vrše“i „Radniku treba dati njegovu platu.“
054	1TI	005	019	Ne slušaj tužbe protiv starešine, sem ako su potvrđene izjavom dvojice ili trojice svedoka.
054	1TI	005	020	One koji greše ukoravaj pred svima, da bi se ostali bojali.
054	1TI	005	021	Zaklinjem te pred Bogom i Hristom Isusom i izabranim anđelima da slušaš ova uputstva, bez predrasuda. Takođe, ništa ne čini iz pristrasnosti.
054	1TI	005	022	Ne žuri da položiš ruke na koga, niti učestvuj u gresima drugih; drži sebe čistim.
054	1TI	005	023	Ne pij više samo vodu, nego uzimaj i malo vina zbog stomačnih tegoba i tvojih čestih slabosti.
054	1TI	005	024	Gresi nekih ljudi su očevidni, i vode ih na sud [Božiji]. A ima i onih čiji će se gresi otkriti kasnije.
054	1TI	005	025	Takođe su i dobra dela vidljiva, a i kada nisu, ne mogu se sakriti.
054	1TI	006	001	Neka oni koji su pod jarmom ropstva, smatraju svoje gospodare dostojnima svakog poštovanja, da se ne bi ružno govorilo o Božijem imenu i o našem učenju.
054	1TI	006	002	A oni koji imaju verujuće gospodare, neka ih ne cene manje zato što su im braća u veri. Naprotiv, neka im još bolje služe utoliko revnosnije, jer su oni koji imaju koristi od njihove službe verujući i voljeni. To poučavaj i napominji.
054	1TI	006	003	A ako neko poučava nešto drugo, i ne slaže se sa istinitim rečima Gospoda našeg Isusa Hrista, koje su u skladu sa bogougodnim životom,
054	1TI	006	004	taj je uobražen i ništa ne zna. Takav pati od bolesne želje da se raspravlja i svađa, što raspiruje zavist, svađu, vređanje, zlobno podozrenje;
054	1TI	006	005	to su svadljivi ljudi pokvarenog uma i lišeni istine, koji misle da je pobožnost sredstvo dobiti.
054	1TI	006	006	Pobožnost je, svakako, velika dobit, ako je čovek zadovoljan onim što ima.
054	1TI	006	007	Mi, naime, ništa nismo doneli na svet, pa ništa sa njega ne možemo ni poneti.
054	1TI	006	008	Zato, ako imamo hranu i odeću, budimo time zadovoljni.
054	1TI	006	009	A oni koji hoće da budu bogati, upadaju u iskušenja, te ih mnoge nerazumne i štetne želje uvode u klopku. Te želje odvlače ljude u propast i uništenje.
054	1TI	006	010	Jer pohlepa za novcem koren je svakog zla. Neki su joj se predali, pa odlutali od vere, i tako pričinili sebi mnogo jadâ.
054	1TI	006	011	A ti, čoveče Božiji, izbegavaj sve to! Idi za pravednošću, pobožnošću, verom, ljubavlju, strpljivošću, blagošću.
054	1TI	006	012	Bori se u dobroj bitki vere, dosegni večni život na koji te je [Bog] pozvao kada si primerno ispovedio svoju veru pred mnogim svedocima.
054	1TI	006	013	Nalažem ti pred Bogom, koji svemu daje život, i Hristom Isusom, koji je svedočeći pred Pontijem Pilatom dao dobro ispovedanje,
054	1TI	006	014	da držiš ovu zapovest bez mane i besprekorno do Dana kada će se pojaviti naš Gospod Isus Hristos.
054	1TI	006	015	Ovo će u svoje vreme ostvariti blaženi i jedini Vladar, Car nad carevima i Gospodar nad gospodarima.
054	1TI	006	016	On je jedini besmrtan i boravi u nepristupačnoj svetlosti. Njega nijedan čovek nije video, niti ga može videti; njemu neka je čast i večna sila. Amin.
054	1TI	006	017	Onima koji su bogati na ovom svetu zapovedaj: da se ne uznose i ne pouzdaju u nesigurno bogatstvo, nego u Boga koji nam sve izobilno daje na uživanje;
054	1TI	006	018	da čine dobro; da budu bogati dobrim delima, darežljivi, i spremni da dele.
054	1TI	006	019	Ovako će prikupiti sebi blago koje će biti čvrst temelj za budućnost, da zadrže pravi život.
054	1TI	006	020	Timoteju, čuvaj dobro koje ti je povereno, kloni se svetovnih ispraznih razgovora i protivrečnih tvrdnji tobožnjeg „znanja.“
054	1TI	006	021	Neki su se tome privoleli i tako otpali od vere. Milost [neka je] sa vama.
#
# BOOK	055	2TI	2 Timothy	2 Timoteju
055	2TI	001	001	[Od] Pavla, apostola Hrista Isusa po Božijoj volji, u skladu sa obećanjem života koji je u Hristu Isusu,
055	2TI	001	002	Timoteju, voljenom detetu, milost, milosrđe i mir od Boga Oca i Hrista Isusa, Gospoda našega.
055	2TI	001	003	Zahvalan sam Bogu, kojemu, kao i moji preci, služim čistom savešću, dok te se neprestano, spominjem u svojim molitvama dan i noć.
055	2TI	001	004	Kada se setim tvojih suza, poželim da te vidim, pa da se ispunim radošću.
055	2TI	001	005	Sećam se tvoje iskrene vere, one [vere] koja je prvo zaživela u tvojoj baki Loidi, a onda i u tvojoj majci Evnikiji, a uveren sam da je i u tebi.
055	2TI	001	006	Zbog toga te podsećam da rasplamsaš dar koji ti je Bog dao nakon što sam položio ruke na tebe.
055	2TI	001	007	Jer Bog nam nije dao Duha [koji nas čini] plašljivim, nego [Duha koji nas ispunjava] silom, ljubavlju i razboritošću.
055	2TI	001	008	Ne stidi se da svedočiš za našega Gospoda, ni mene, njegovoga sužnja, nego mi se pridruži u stradanju za Radosnu vest, oslanjajući se na silu Božiju.
055	2TI	001	009	On nas je spasao i pozvao na život svetosti, ne po našim delima, nego po svome naumu i milosti, koja nam je data u Hristu Isusu pre početka vremena.
055	2TI	001	010	[Ta milost] se sada objavila dolaskom našeg Spasitelja Hrista Isusa, koji je uništio smrt i obasjao nas životom i neraspadljivošću posredstvom Radosne vesti.
055	2TI	001	011	A mene je Bog postavio za propovednika, apostola, i učitelja.
055	2TI	001	012	Zbog toga i trpim sve ovo. Ipak, ne stidim se, jer znam u koga sam se pouzdao, a uveren sam da je on u stanju da sačuva ono što mi je povereno do onoga Dana.
055	2TI	001	013	Čvrsto se drži zdravih reči koje si čuo od mene, uzimajući ih kao uzor, te ostani u veri i ljubavi koja je u Hristu Isusu.
055	2TI	001	014	Čuvaj dobro zaveštanje koje ti je povereno posredstvom Duha Svetog koji prebiva u nama.
055	2TI	001	015	A znaš da su se svi u [Maloj] Aziji okrenuli od mene; među njima su i Figel i Ermogen.
055	2TI	001	016	Neka Gospod pokaže milosrđe Onisiforovom domu, jer me je mnogo puta okrepio i nije se postideo mojih okova.
055	2TI	001	017	Štaviše, kada je došao u Rim, on me je brižljivo potražio i našao me.
055	2TI	001	018	Neka mu Gospod iskaže svoje milosrđe u onaj dan. A i ti vrlo dobro znaš koliko je on učinio za mene u Efesu.
055	2TI	002	001	A ti, sine moj, jačaj u milosti koja je u Hristu Isusu.
055	2TI	002	002	Učenje koje si čuo od mene pred mnogim svedocima, poveri pouzdanim ljudima, koji će biti u stanju da pouče druge.
055	2TI	002	003	Podnesi svoj deo patnje kao dobar vojnik Hrista Isusa.
055	2TI	002	004	Nijedan vojnik koji hoće da ugodi svome pretpostavljenom, ne upliće se u svetovne stvari.
055	2TI	002	005	Takmičar ne dobija venac ako se nije takmičio po pravilima.
055	2TI	002	006	Zemljoradnik koji se trudi treba prvi da okusi od prinosa.
055	2TI	002	007	Razmišljaj o tome što ti govorim, jer će ti Gospod dati razumevanje u svemu.
055	2TI	002	008	Sećaj se Isusa Hrista koji je vaskrsao iz mrtvih, koji je od Davidovog potomstva, što je u skladu sa Radosnom vešću koju propovedam.
055	2TI	002	009	Zbog te Radosne vesti se i zlopatim u okovima kao neki zločinac. Ipak, Božija reč nije okovana.
055	2TI	002	010	Zbog toga sve podnosim radi izabranih, da oni dođu do spasenja s večnom slavom posredstvom Hrista Isusa.
055	2TI	002	011	Pouzdana je reč: Ako smo s njim umrli, s njim ćemo i živeti,
055	2TI	002	012	ako istrajemo, s njim ćemo i carevati, ako ga se odreknemo, on će se odreći nas,
055	2TI	002	013	ako smo mi neverni, on ostaje veran, jer ne može da porekne samog sebe.
055	2TI	002	014	Podsećaj ih na ovo, zaklinjući ih pred Bogom da se ne prepiru oko značenja reči, jer to ničemu ne koristi, a vodi u propast one koji slušaju.
055	2TI	002	015	Potrudi se da se pred Bogom pokažeš dostojnim, kao radnik koji ne mora da se stidi, i kao onaj koji ispravno tumači reč istine.
055	2TI	002	016	Kloni se bezbožnih i besmislenih razgovora, jer oni koji se upuštaju u njih, sve dublje tonu u bezbožnost.
055	2TI	002	017	Njihov govor je kao rak-rana koja izjeda [telo]. Među takvima su Imenej i Filit,
055	2TI	002	018	koji su se udaljili od istine govoreći da se vaskrsenje već dogodilo, rušeći tako veru drugih.
055	2TI	002	019	Ali čvrst je temelj koji je Bog postavio i on se neće poljuljati. Na njemu je napisano ovo: „Gospod zna koji su njegovi“, i: „Neka odstupi od nepravde svako ko priziva ime Gospodnje.“
055	2TI	002	020	Ali, u jednoj velikoj kući nema samo zlatnih i srebrnih posuda, nego i drvenih i zemljanih; jedne su za svečane prilike, a druge za svakodnevnu upotrebu.
055	2TI	002	021	Onaj koji očisti sebe od pomenutih stvari, biće posuda za svečane prilike, posvećena i korisna [svome] Gospodaru, spremna za svako dobro delo.
055	2TI	002	022	Beži od mladalačkih želja! Teži za pravednošću, verom, ljubavlju i mirom, zajedno sa onima koji iz čista srca prizivaju Gospoda.
055	2TI	002	023	Kloni se glupih i besmislenih rasprava, znajući da rađaju svađe.
055	2TI	002	024	Naime, sluga Gospodnji ne sme da se upušta u svađe, nego da bude blag prema svima, sposoban da pouči, trpeljiv.
055	2TI	002	025	Protivnike neka kori s blagošću, ne bi li im Bog dao da se pokaju i upoznaju istinu,
055	2TI	002	026	da dođu k sebi i izbave se iz zamke đavola, koji ih je zarobio da čine njegovu volju.
055	2TI	003	001	Ovo znaj: u poslednjim danima nastaće teška vremena.
055	2TI	003	002	Ljudi će, naime, postati samoživi, srebroljupci, hvalisavi, nadmeni, hulnici, neposlušni roditeljima, nezahvalni, nesveti,
055	2TI	003	003	bezosećajni, nepomirljivi, ogovarači, neobuzdani, surovi, mrzitelji dobra,
055	2TI	003	004	izdajnici, lakomisleni, naduveni, koji više vole zadovoljstva nego Boga.
055	2TI	003	005	Oni imaju obličje pobožnosti, ali su se odrekli njene sile. Kloni se takvih!
055	2TI	003	006	Među ovima su i oni što se uvlače u kuće i love lakoverne žene opterećene gresima i svladane različitim požudama.
055	2TI	003	007	One uvek uče, ali nikako ne mogu da dođu do poznanja istine.
055	2TI	003	008	I kao što su se Janije i Jamvrije suprotstavili Mojsiju, tako se i ovi ljudi suprotstavljaju istini. Njihov um je izopačen, a njihova vera bezvredna.
055	2TI	003	009	Ali oni više neće napredovati, jer će njihovo bezumlje postati svima očigledno.
055	2TI	003	010	A ti si verno sledio moje učenje, način života, zalaganje, veru, strpljivost, ljubav, postojanost,
055	2TI	003	011	progonstva, stradanja, koja su me zadesila u Antiohiji, u Ikoniumu, Listri. Kakva li sam samo progonstva podneo! A, eto, Gospod me je od svih izbavio.
055	2TI	003	012	Svi koji hoće da žive pobožnim životom u Hristu Isusu biće progonjeni.
055	2TI	003	013	A zli ljudi i varalice postajaće sve gori i gori, varajući druge i varajući sebe.
055	2TI	003	014	No, ti se drži onoga što si naučio i u šta si uveren, budući da znaš od koga si se naučio.
055	2TI	003	015	Ti, naime, od malena poznaješ Sveta pisma, koja ti mogu dati mudrost koja vodi k spasenju posredstvom vere u Hrista Isusa.
055	2TI	003	016	Sve Pismo je bogonadahnuto, te korisno za pouku, za savetovanje, za popravljanje, za odgajanje u pravednosti,
055	2TI	003	017	tako da čovek Božiji bude vrstan, spreman za svako dobro delo.
055	2TI	004	001	Zaklinjem te pred Bogom i Hristom Isusom, koji će suditi živima i mrtvima, i njegovim dolaskom, i njegovim Carstvom:
055	2TI	004	002	propovedaj reč, ustraj i kad je zgoda i kad je nezgoda, opomeni, ukori i ohrabri s puno strpljenja i pouke.
055	2TI	004	003	Jer, doći će vreme kada ljudi neće podnositi zdravo učenje, nego će shodno svojim željama okupljati oko sebe učitelje da im golicaju uši,
055	2TI	004	004	te odbijati da slušaju istinu okrećući se bajkama.
055	2TI	004	005	A ti budi trezven u svemu, podnesi patnju, izvrši dužnost propovednika Radosne vesti, dovrši potpuno svoju službu.
055	2TI	004	006	Jer ja se već izlivam kao žrtva izlivnica, i vreme mog odlaska se primaklo.
055	2TI	004	007	Dobru sam bitku izborio, trku sam dovršio, veru sam sačuvao.
055	2TI	004	008	Osim toga, već mi je pripravljen venac pravednosti, kojim će me nagraditi Gospod, pravedni sudija, i ne samo mene, nego i sve one koji s ljubavlju čeznu da se on pojavi.
055	2TI	004	009	Potrudi se da mi dođeš brzo.
055	2TI	004	010	Dimas me je, naime, napustio, jer mu je omileo ovaj svet, pa je otišao u Solun. Kriskent je otišao u Galatiju, Tit u Dalmaciju;
055	2TI	004	011	samo je Luka ostao kod mene. Marka povedi sa sobom, jer mi je koristan u službi.
055	2TI	004	012	Tihika sam poslao u Efes.
055	2TI	004	013	Kad dođeš, donesi mi ogrtač koji sam ostavio u Troadi kod Karpa, i knjige, naročito pergamente.
055	2TI	004	014	Aleksandar kovač naneo mi je mnogo zla. Vratiće mu Gospod po njegovim delima.
055	2TI	004	015	Čuvaj ga se, jer se veoma protivio našim rečima.
055	2TI	004	016	Prilikom moje prve odbrane, niko se nije našao uz mene, nego su me svi napustili. Neka im se to ne uračuna!
055	2TI	004	017	Ali Gospod je bio uz mene i osnažio me, da bi se preko mene poruka u celosti objavila i da bi je svi narodi čuli. Tako sam se izbavio iz lavljih čeljusti.
055	2TI	004	018	Gospod će me izbaviti od svih zlih dela i bezbedno me dovesti u svoje nebesko Carstvo. Njemu neka je slava od sad i doveka, amin.
055	2TI	004	019	Pozdravi Priskilu i Akilu i Onisiforov dom.
055	2TI	004	020	Erast je ostao u Korintu, a Trofima sam ostavio u Militu jer je bio bolestan.
055	2TI	004	021	Potrudi se da dođeš pre zime. Pozdravljaju te Evul, Pud, Lin, Klaudije, i sva braća.
055	2TI	004	022	[Neka je] Gospod sa tvojim duhom. Milost s vama!
#
# BOOK	056	TIT	Titus	Titu
056	TIT	001	001	[Od] Pavla, sluge Božijeg i apostola Isusa Hrista. Bog me je izabrao da podstaknem veru izabranika Božijih i njihovo znanje o istini koja je u saglasnosti sa pobožnošću,
056	TIT	001	002	koja se temelji na nadi u večni život. Bog koji ne laže obećao je ovaj život pre početka vremena,
056	TIT	001	003	a u svoje vreme objavio svoju reč kroz službu propovedanja koja mi je poverena naredbom našeg Spasitelja, Boga.
056	TIT	001	004	Titu, [mom] pravom detetu u zajedničkoj veri. Milost [ti] i mir od Boga Oca i Hrista Isusa, našeg Spasitelja.
056	TIT	001	005	Ostavio sam te na Kritu da urediš što je nedovršeno, i da postaviš starešine po gradovima, prema uputstvima koja sam ti dao.
056	TIT	001	006	[Starešina] treba da je besprekoran, jedne žene muž, da ima verujuću decu, kojoj se ne prigovara da su raskalašna i neposlušna.
056	TIT	001	007	Jer budući da nadglednik vrši službu upravljanja koju mu je poverio Bog, on treba da je besprekoran, a ne samoživ, ni razdražljiv, ni sklon piću, ni nasilnik, niti lakom na nepošten dobitak.
056	TIT	001	008	Naprotiv, on treba da je gostoljubiv, da voli dobro, da je razuman, pravedan, posvećen, uzdržljiv.
056	TIT	001	009	On treba da se čvrsto drži pouzdane poruke [našeg] učenja, da bude u stanju da opominje sa zdravim učenjem, i da uverava one koji se protive učenju.
056	TIT	001	010	Ima, naime, mnogo neposlušnih, koji govore besmislice, te zavode druge, naročito oni od obrezanih.
056	TIT	001	011	Ovima treba zapušiti usta, jer unose pometnju u cele porodice učeći što ne treba, sve zarad nepoštenog dobitka.
056	TIT	001	012	Jedan od njih, njihov sopstveni prorok, reče: „Krićani su vazda lažljivci, zle zveri, i lenji trbusi.“
056	TIT	001	013	Ova izjava je istinita. Zbog toga ih strogo opominji da budu zdravi u veri,
056	TIT	001	014	da ne obraćaju pažnju na judejske priče i zapovesti ljudi koji odbacuju istinu.
056	TIT	001	015	Čistima je sve čisto, a opoganjenima i nevernima ništa nije čisto, nego su im um i savest opoganjeni.
056	TIT	001	016	Oni ispovedaju da poznaju Boga, ali ga se svojim delima odriču. Oni su gnusni i neposlušni ljudi, nesposobni za bilo kakvo dobro delo.
056	TIT	002	001	A ti govori ono što je u skladu sa zdravim učenjem:
056	TIT	002	002	da starci budu trezveni, čestiti, razumni, zdravi u veri, ljubavi, i strpljivosti.
056	TIT	002	003	Starice takođe neka se ponašaju kako to priliči posvećenim ženama: da ne ogovaraju, da se ne odaju mnogom vinu, nego da poučavaju što je dobro.
056	TIT	002	004	Onda neka savetuju mlade žene kako da vole svoje muževe i svoju decu,
056	TIT	002	005	da budu razumne, čiste, dobre domaćice, pokorne svojim muževima, da se reč Božija ne bi ružila.
056	TIT	002	006	Takođe opominji i mladiće da budu razumni.
056	TIT	002	007	U svemu se pokaži primerom čineći dobra dela, budi iskren i ozbiljan u učenju [koje izlažeš].
056	TIT	002	008	Neka tvoje reči budu zdrave i bez prigovora, da se protivnik zastidi nemajući šta loše da kaže o nama.
056	TIT	002	009	Robovi da se u svemu pokoravaju svojim gospodarima, da im ugađaju, da im ne protivreče
056	TIT	002	010	i ne potkradaju ih, nego da se u svemu pokažu odanima i dobrima, tako da u svemu krase učenje Spasitelja, našeg Boga.
056	TIT	002	011	Jer Bog je otkrio svoju milost radi spasenja svih ljudi.
056	TIT	002	012	Ona nas odgaja da odbacimo bezbožnost i svetovne želje, te da živimo razumno, pravedno i pobožno u ovom svetu,
056	TIT	002	013	očekujući blaženu nadu i slavno pojavljivanje našega velikoga Boga i Spasitelja Isusa Hrista.
056	TIT	002	014	On je dao sebe za nas da nas otkupi od svakog bezakonja i da za sebe očisti izabrani narod koji predano čini dobro.
056	TIT	002	015	Ovo govori i napominji, koristeći puno pravo da koriš. Niko neka te ne prezire.
056	TIT	003	001	Podsećaj ih da se pokoravaju vladarima i vlastima, da budu poslušni, i spremni na svako dobro delo.
056	TIT	003	002	[Takođe ih podsećaj] da ni o kome ne govore ružno, da se ne svađaju, da budu trpeljivi, da pokazuju blagost prema svim ljudima.
056	TIT	003	003	Jer i mi smo nekada bili nerazumni, neposlušni, zavedeni, robovi svakovrsnih želja i požuda svake vrste, provodeći život u zlobi i zavisti, omrznuti i mrzeći jedni druge.
056	TIT	003	004	A kada je naš Spasitelj Bog pokazao svoju dobrotu i čovekoljublje,
056	TIT	003	005	on nas je i spasao, ali ne na osnovu pravednih dela koja smo mi učinili, nego na osnovu svoga milosrđa, tako što nas je oprao vodom novog rođenja i obnovio nas Svetim Duhom.
056	TIT	003	006	Njega je Bog bogato izlio na nas posredstvom Isusa Hrista, našeg Spasitelja,
056	TIT	003	007	da bismo, pošto nas je učinio pravednima pred sobom, primili u posed večni život kome se nadamo.
056	TIT	003	008	Ovo je istinita reč, i zato želim da to ustrajno napominješ, tako da se oni koji su poverovali Bogu trude da čine dobra dela i da u tome prednjače. Ovo je dobro i korisno ljudima.
056	TIT	003	009	Izbegavaj besmislene rasprave i rodoslovlja, kao i svađe i prepirke oko Zakona, jer su beskorisne i bezvredne.
056	TIT	003	010	A krivoverca nakon drugog upozorenja isključi,
056	TIT	003	011	znajući da je izopačen i da greši. Takav je samog sebe osudio.
056	TIT	003	012	Kad ti pošaljem Artema ili Tihika, potrudi se da dođeš k meni u Nikopolj, jer sam odlučio da tamo provedem zimu.
056	TIT	003	013	Zinu pravnika i Apolosa brižljivo opremi za put, da ni u čemu ne oskudevaju.
056	TIT	003	014	A naši neka se uče da prednjače u dobrim delima gde za to postoji potreba, da ne bi bili besplodni.
056	TIT	003	015	Pozdravljaju te svi koji su ovde sa mnom. Pozdravi sve koji nas vole u veri. Milost [neka je] sa svima vama.
#
# BOOK	057	PHM	Philemon	Filimonu
057	PHM	001	001	[Od] Pavla, sužnja radi Hrista Isusa, i [od] brata Timoteja, našem saradniku, voljenom Filimonu,
057	PHM	001	002	sestri Apfiji, i našem saborcu Arhipu, kao i celoj crkvi koja se okuplja u tvome domu.
057	PHM	001	003	Milost vam i mir od Boga, Oca našega, i Gospoda Isusa Hrista.
057	PHM	001	004	Uvek zahvaljujem svome Bogu kad te spominjem u svojim molitvama.
057	PHM	001	005	Slušam, naime, o tvojoj ljubavi koju imaš prema celom Božijem narodu i o tvojoj veri u Gospoda Isusa.
057	PHM	001	006	[Molim se] da tvoje učešće u zajedničkoj veri postane delotvorno kroz dublje razumevanje svakog blagoslova koji imamo u našem zajedništvu s Hristom.
057	PHM	001	007	Imao sam, naime, mnogo radosti i utehe od tvoje ljubavi, brate, što si okrepio srca svetih.
057	PHM	001	008	Stoga, imam punu slobodu u Hristu da ti zapovedim šta si dužan [da činiš].
057	PHM	001	009	Ali zato što te volim radije ću te moliti, takav kakav sam, starac Pavle, a sada i sužanj radi Hrista.
057	PHM	001	010	Molim te za moje dete Onisima, kome sam postao duhovni otac u tamnovanju.
057	PHM	001	011	On ti je nekad bio nekoristan, ali sada je i tebi i meni postao koristan.
057	PHM	001	012	Šaljem ti ga natrag, njega, srce moje.
057	PHM	001	013	Hteo sam da ga zadržim kod sebe da mi umesto tebe posluži za vreme mog tamnovanja radi Radosne vesti.
057	PHM	001	014	Ipak, nisam ništa hteo da činim bez tvoga pristanka, da tvoje dobro delo ne bude od moranja, nego od dobre volje.
057	PHM	001	015	Jer možda je baš zato i bio odvojen od tebe na kratko, da bi ga dobio zauvek,
057	PHM	001	016	ali ne više kao roba, nego mnogo više od roba, kao voljenog brata. On je i meni naročito drag, ali je tebi draži, i kao čovek i kao brat u Gospodu.
057	PHM	001	017	Prema tome, ako me smatraš za druga, prihvati ga kao mene samog.
057	PHM	001	018	Ako te je oštetio ili ti nešto duguje, to stavi na moj račun.
057	PHM	001	019	Ja, Pavle, lično potpisujem: ja ću platiti; da ne pominjem da i sebe samog duguješ meni.
057	PHM	001	020	Da, brate, hajde da od tebe imam kakve koristi radi Gospoda; okrepi moje srce u Hristu.
057	PHM	001	021	Ovo sam ti napisao uzdajući se u tvoju poslušnost, jer znam da ćeš učiniti i više od onoga što tražim.
057	PHM	001	022	Ujedno mi pripremi gostinsku sobu, jer se nadam da ću vam posredstvom vaših molitava biti darovan.
057	PHM	001	023	Pozdravlja te Epafras koji je sa mnom sužanj radi Hrista Isusa,
057	PHM	001	024	i moji saradnici Marko, Aristarh, Dimas i Luka.
057	PHM	001	025	Milost Gospoda našeg Isusa Hrista sa vašim duhom.
#
# BOOK	058	HEB	Hebrews	Jevrejima
058	HEB	001	001	Bog je mnogo puta i na mnogo načina govorio našim precima preko proroka,
058	HEB	001	002	ali u ove poslednje dane progovorio nam je preko Sina, koga je odredio za vlasnika svega, čijim posredstvom je i svet stvorio.
058	HEB	001	003	On je odsjaj [Božije] slave, i verni odraz njegovoga bića, on koji sve održava silom svoje reči. Pa pošto izvrši očišćenje greha, sede u nebu s desne strane [Boga] veličanstvenoga.
058	HEB	001	004	Tako postade toliko moćniji od anđela, koliko mu Bog dade ime uzvišenije od njihovog.
058	HEB	001	005	Zar je kome od anđela ikad rekao: „Ti si Sin moj, danas si se meni rodio“, i ponovo: „Ja ću mu biti Otac, a on će mi biti Sin“?
058	HEB	001	006	A zatim, kad je slao Prvorođenca na svet, reče: „Neka mu se poklone svi anđeli Božiji.“
058	HEB	001	007	Za anđele, pak, kaže: „On svoje anđele čini vetrovima, i svoje sluge ognjenim plamenovima.“
058	HEB	001	008	A za Sina kaže: „Tvoj je presto, Bože, u veke vekova! Žezlo je pravde žezlo tvoga carstva.
058	HEB	001	009	Voliš pravdu, a mrziš nepravdu. Zato te je Bog, tvoj Bog, pomazao uljem radosti, više nego tvoje drugove.“
058	HEB	001	010	Takođe [kaže]: „Ti si, Gospode, u početku utemeljio zemlju, i nebesa su delo tvojih ruku.
058	HEB	001	011	Ona će propasti, ali ti ćeš ostati, i sve će se ishabati kao iznošena odeća.
058	HEB	001	012	Složićeš ih kao ogrtač, izmeniće se kao odeća. A ti si [uvek] isti, veku tvome [nigde] kraja nema.“
058	HEB	001	013	I kome je od anđela ikad rekao: „Sedi meni s moje desne strane, dok dušmane ne položim tvoje, za tvoje noge postolje da budu“?
058	HEB	001	014	Nisu li svi [anđeli] – duhovi poslati od Boga da služe onima koji treba da prime u posed spasenje?
058	HEB	002	001	Utoliko revnosnije treba da pazimo na ono što smo čuli, da ne zalutamo.
058	HEB	002	002	Jer ako se poruka koja je data posredstvom anđela pokazala pouzdanom, te ako su oni koji je nisu sledili primili zasluženu kaznu za svaki prestup i svaku neposlušnost,
058	HEB	002	003	kako ćemo izbeći [kaznu] mi ako zanemarimo toliko spasenje? Gospod je prvi propovedao to spasenje, a nama su ga potvrdili oni koji su ga slušali.
058	HEB	002	004	Bog ga je potvrdio znacima i čudima i delovanjem različitih sila, te razdeljivanjem Duha Svetoga po svojoj volji.
058	HEB	002	005	Bog, naime, nije anđelima pokorio budući svet o kome govorimo.
058	HEB	002	006	Neko je izjavio negde [u Pismu]: „Šta je čovek da ga se sećaš, šta li sin čovečiji da brineš za njega?
058	HEB	002	007	Ti si ga malo manjim od anđela učinio, slavom i čašću njega si ovenčao,
058	HEB	002	008	njemu pod noge sve si pokorio.“A to da mu je sve pokoreno, znači da nije ostalo ništa što bi mu se suprotstavljalo. Ipak, sada još uvek ne vidimo da mu je sve pokoreno,
058	HEB	002	009	ali zato vidimo Isusa, koji je za kratko bio učinjen manjim od anđela, ovenčanog slavom i čašću zbog smrti koju je pretrpeo, kako bi Božijom milošću iskusio smrt za sve.
058	HEB	002	010	Jer, priličilo je [Bogu], posredstvom koga i radi koga sve postoji, da patnjama učini savršenim začetnika njihovog spasenja, kako bi mnogu decu uveo u slavu.
058	HEB	002	011	Naime, i [Isus] koji čini ljude svetima, i oni koje on čini svetima, svi imaju istog [Oca]. Zato se ne stidi da ih nazove braćom
058	HEB	002	012	kad kaže: „Navestiću tvoje ime braći svojoj, hvaliću te usred zbora.“
058	HEB	002	013	I ponovo: „Ja ću se pouzdati u njega.“I još: „Evo mene i dece koju mi je dao Bog.“
058	HEB	002	014	A pošto deca dele zajedničku krv i telo, tako je i on postao kao oni, da smrću uništi onoga koji ima vlast nad smrću, to jest đavola,
058	HEB	002	015	te da izbavi one koji celog svog života robuju strahu od smrti.
058	HEB	002	016	Jer, jasno je da on nije došao da pomogne anđelima, nego Avrahamovom potomstvu.
058	HEB	002	017	Trebalo je, naime, da u svemu postane sličan svojoj braći, da bi bio milosrdni i verni Prvosveštenik koji služi pred Bogom za njih, kako bi okajao grehe naroda.
058	HEB	002	018	Pa pošto je i sam prošao kroz iskušenje dok je patio, u stanju je da pomogne onima koji prolaze kroz iskušenje.
058	HEB	003	001	Stoga, sveta braćo, koji ste sudeonici u nebeskom pozivu, obratite pažnju na Isusa, Apostola i Prvosveštenika vere koju ispovedamo.
058	HEB	003	002	On je bio veran [Bogu] koji ga je postavio u službu, kao što je i Mojsije bio veran [Bogu] koji ga je postavio nad celim domom svojim.
058	HEB	003	003	Ipak, [Isus] zaslužuje veću čast nego Mojsije, kao što i graditelj zaslužuje veću čast od kuće koju je sagradio.
058	HEB	003	004	Naime, svaka kuća ima graditelja, ali Bog je sve sagradio.
058	HEB	003	005	Mojsije je bio veran u [Božijem] domu kao sluga, da bi svedočio o stvarima koje će se tek objaviti.
058	HEB	003	006	Ali Hristos ima upravu nad domom [Božijim] u svojstvu Sina. A njegov dom smo mi, ako smelo održimo pouzdanje u nadu kojom se ponosimo.
058	HEB	003	007	Zato, kao što Duh Sveti kaže: „Danas, kad glas njegov čujete,
058	HEB	003	008	tvrda srca ne budite, kao kad se digla buna, u pustinji u dan kušanja.
058	HEB	003	009	Oci vaši [mene] su kušali i izazivali, iako su dela moja gledali četrdeset leta.
058	HEB	003	010	Tada planuh gnevom na onaj naraštaj i rekoh:’Vernosti nema u njima nikakve, puteve moje oni ne poznaju.’
058	HEB	003	011	U gnevu sam se tada zakleo:’Neće oni ući u moj počinak.’“
058	HEB	003	012	Braćo, pazite da kome od vas srce ne postane zlo i neverno, pa da se okrene od živoga Boga.
058	HEB	003	013	Zato bodrite jedan drugog svakoga dana, dok god se kaže „danas“, da koga od vas ne zavede greh, te mu otvrdne srce.
058	HEB	003	014	Mi smo, naime, sudeonici Hristovi, samo ako do kraja čvrsto održimo ono prvobitno pouzdanje u Boga.
058	HEB	003	015	Kao što [Pismo] kaže: „Danas, kad glas njegov čujete, tvrda srca ne budite, kao kad se digla buna.“
058	HEB	003	016	Ko su ti što su čuli [Božiji glas], a ipak se pobunili? Nisu li to svi oni koje je Mojsije izveo iz Egipta?
058	HEB	003	017	I na koga li se gnevio, ako ne na one koji su sagrešili, čija su tela popadala po pustinji?
058	HEB	003	018	Kome drugom se zakleo da neće ući u počinak, ako ne onima koji su bili nepokorni?
058	HEB	003	019	Tako vidimo da nisu mogli da uđu [u počinak] zbog svoje nevere.
058	HEB	004	001	Pazimo, dakle, da se, dok još traje obećanje o ulasku u njegov počinak, ne nađe da ga je neko od vas propustio.
058	HEB	004	002	Naime, i nama je objavljena Radosna vest kao i njima, ali njima poruka nije bila na korist, jer nisu verom bili združeni sa onima koji su je poslušali.
058	HEB	004	003	U počinak, naime, ulazimo mi koji smo poverovali, kao što je [Bog] rekao: „U gnevu sam se tada zakleo:’Neće oni ući u moj počinak.’“[Bog je ovo izrekao], iako su njegova dela bila dovršena još od postanka sveta.
058	HEB	004	004	Jer, negde je rečeno o sedmom danu ovako: „I počinu Bog u sedmi dan od svih svojih dela.“
058	HEB	004	005	A ovde je opet rečeno: „Neće oni ući u moj počinak.“
058	HEB	004	006	A pošto ostaje da neki uđu u [počinak], i pošto oni koji su prvi čuli Radosnu vest nisu ušli zbog svoje nepokornosti,
058	HEB	004	007	[Bog] opet određuje jedan dan, jedno „danas“, kada nakon mnogo vremena govori preko Davida, kao što je rečeno: „Danas, kad glas njegov čujete, tvrda srca ne budite.“
058	HEB	004	008	Jer, da ih je Isus [Navin] doveo do počinka, ne bi [Bog] nakon toga govorio o jednom drugom danu.
058	HEB	004	009	Prema tome, subotnji počinak ostaje Božijem narodu.
058	HEB	004	010	Naime, ko uđe u [Božiji] počinak, počinuo je od svojih dela, kao što je Bog počinuo od svojih.
058	HEB	004	011	Stoga, ne štedimo truda da uđemo u taj počinak da ne bi ko pao kao oni zbog nepokornosti.
058	HEB	004	012	Jer je reč Božija živa i delotvorna, oštrija od svakog mača s dve oštrice. Ona duboko zaseca, te seže do spoja duše i tela, zglobova i moždine, pa sudi mislima i namerama srca.
058	HEB	004	013	Nema, naime, stvorenja koje se može sakriti od [Boga]. Sve je otkriveno i jasno onome kome moramo položiti račun.
058	HEB	004	014	Budući da imamo velikog Prvosveštenika koji je uzišao na nebesa, Isusa, Sina Božijeg, držimo se čvrsto onoga što ispovedamo.
058	HEB	004	015	Jer, mi imamo Prvosveštenika koji je u stanju da saoseća sa našim slabostima, budući da je prošao kroz sva iskušenja kao i mi, ali nije sagrešio.
058	HEB	004	016	Stoga, pristupajmo s pouzdanjem prestolu milostivoga [Boga] da primimo milosrđe i nađemo milost u čas kad nam zatreba pomoć.
058	HEB	005	001	Jer svaki Prvosveštenik koji se bira između ljudi, postavlja se da zastupa [ljude] pred Bogom, da prinosi darove i žrtve za grehe.
058	HEB	005	002	On može da bude obziran prema onima koji su u neznanju i zabludi, zato što je i sam podložan slabostima.
058	HEB	005	003	Zbog toga on mora da prinosi žrtve za grehe kako za narod, tako i za sebe.
058	HEB	005	004	Tu čast niko ne može da prisvoji za sebe, nego ga Bog poziva u tu službu, kao što je to bio slučaj sa Aronom.
058	HEB	005	005	Tako ni Hristos nije sam sebi dao čast da bude Prvosveštenik, već ga je postavio onaj koji mu je rekao: „Ti si Sin moj, danas si se meni rodio.“
058	HEB	005	006	Tako i na drugom mestu kaže: „Ti si doveka sveštenik po redu Melhisedekovom.“
058	HEB	005	007	On je za vreme svog zemaljskog života uz glasni vapaj i suze, prineo molitve i prošnje [Bogu] koji ga je mogao spasti od smrti. I pošto je bio pokoran, Bog ga je uslišio.
058	HEB	005	008	Iako je bio Sin, kroz patnje se naučio da bude poslušan.
058	HEB	005	009	Pa postigavši savršenstvo, postao je začetnik večnog spasenja svima koji su mu poslušni,
058	HEB	005	010	te ga Bog proglasi Prvosveštenikom po redu Melhisedekovom.
058	HEB	005	011	Ima još mnogo teško objašnjivih stvari o kojima treba da govorimo, ali ste postali lenji da slušate.
058	HEB	005	012	I umesto da ste do sada već učitelji, ponovo vas treba poučavati osnovama Božije poruke. Još uvek vam je potrebno mleko, a ne čvrsta hrana!
058	HEB	005	013	Svako, naime, ko se hrani mlekom, ne snalazi se dobro u učenju o pravednosti, jer je dete.
058	HEB	005	014	Čvrsta hrana je za one zrele, čija su čula navikom izvežbana da razlikuju zlo i dobro.
058	HEB	006	001	Zato ostavimo za sada početno učenje o Hristu i okrenimo se zrelijem učenju, ne vraćajući se na osnove: pokajanje od mrtvih dela, vera u Boga,
058	HEB	006	002	učenje o krštenjima, polaganje ruku, vaskrsenje iz mrtvih i večni sud.
058	HEB	006	003	I o tome ćemo govoriti ako da Bog.
058	HEB	006	004	Ima, naime, onih koji su jednom bili prosvetljeni. Ali iako su iskusili nebeski dar primivši Duha Svetog,
058	HEB	006	005	iako su iskusili da je reč Božija dobra, iako su iskusili sile budućeg sveta,
058	HEB	006	006	ipak su napustili veru. Takve je nemoguće ponovo dovesti do pokajanja, jer oni time iznova razapinju Sina Božijeg i javno ga izvrću ruglu.
058	HEB	006	007	Zemlja, naime, koja upija vodu od čestih kiša koje padaju na nju i rađa rod koji je na korist onima za koje se obrađuje, prima blagoslov od Boga.
058	HEB	006	008	A [zemlja] koja rađa trnje i korov ništa ne vredi. Takva se bliži prokletstvu i završava u ognju.
058	HEB	006	009	Ipak, voljeni, premda govorimo ovako, uvereni smo da stvari stoje bolje u vašem slučaju, i da vam predstoji spasenje.
058	HEB	006	010	Jer Bog nije nepravedan; on neće zaboraviti vaše delo i ljubav koju ste pokazali u njegovo ime, služeći verujućima, kao što im još uvek služite.
058	HEB	006	011	Želimo, naime, da svako od vas pokaže revnost do kraja da bi se ispunilo ono čemu se nadate.
058	HEB	006	012	Tako nećete postati lenji, nego ćete slediti primer onih koji kroz veru i strpljivost primaju u posed ono što je Bog obećao.
058	HEB	006	013	Kada je Bog dao obećanje Avrahamu, dao ga je uz zakletvu. No, pošto nije imao ni u koga većeg da se zakune, zakleo se samim sobom,
058	HEB	006	014	rekavši: „Obilno ću te blagosloviti i silno te umnožiti.“
058	HEB	006	015	[Avraham] je bio strpljiv, i tako primio ono što mu je Bog obećao.
058	HEB	006	016	Jer ljudi se zaklinju onim što je veće, pa zakletvom potvrđuju ono što tvrde i tako okončavaju raspravu.
058	HEB	006	017	Tako je i Bog, želeći da u većoj meri pokaže primaocima obećanja nepromenljivost svoje odluke, potvrdio obećanje zakletvom.
058	HEB	006	018	To je učinio da bismo posredstvom ovih dvaju nepromenljivih činjenica, u kojima se Bog ne može prevariti, imali silnu utehu mi koji smo našli utočište, te da bismo se čvrsto držali nade koja je pred nama.
058	HEB	006	019	Ovu [nadu] imamo kao čvrsto i pouzdano sidro duše. Ona nas vodi iza [hramske] zavese,
058	HEB	006	020	gde je Isus ušao da nas zastupa postavši večni Prvosveštenik po redu Melhisedekovom.
058	HEB	007	001	Naime, ovaj Melhisedek, salimski car, bio je sveštenik Boga Svevišnjega. On je izašao u susret Avrahamu koji se vraćao nakon svoje pobede nad kraljevima, i blagoslovio ga,
058	HEB	007	002	a Avraham mu je dao desetak od svega. ([Melhisedek] u prevodu znači prvo „car pravednosti“, a car Salima znači „car mira“.)
058	HEB	007	003	O njegovom ocu i njegovoj majci, kao i o njegovim precima, [ne zna se] ništa. Takođe se [ne zna] ni kad se rodio ni kad je umro, ali pošto je sličan Sinu Božijem, ostaje zauvek sveštenik.
058	HEB	007	004	Pogledajte samo koliko je veliki onaj kome je naš rodonačelnik, Avraham, dao desetak od najboljeg plena.
058	HEB	007	005	Doduše, Zakon nalaže da i Levijevi potomci koji obavljaju svešteničku službu uzimaju desetak od naroda, to jest, od svoje braće, iako i oni vode poreklo od Avrahama.
058	HEB	007	006	[Melhisedek] nije bio [Levijev] potomak, ali je dobio desetak od Avrahama i zatim ga blagoslovio, njega kome su data obećanja.
058	HEB	007	007	Neosporno je da veći blagosilja manjeg.
058	HEB	007	008	U prvom slučaju, desetak dobijaju sveštenici koji su smrtni ljudi, a u drugom [Melhisedek] za koga se tvrdi da je živ.
058	HEB	007	009	I moglo bi se reći da je Levije, koji inače uzima desetak, u stvari dao desetak preko Avrahama,
058	HEB	007	010	zato što je još uvek bio u telu svoga praoca kada mu je Melhisedek izašao u susret.
058	HEB	007	011	Ako je, dakle, savršenstvo postignuto posredstvom levitskog sveštenstva, budući da je narod pod njim dobio Zakon, zar bi još postojala potreba da se pojavi sveštenik po redu Melhisedekovom, umesto po redu koji se naziva po Aronu?
058	HEB	007	012	Naime, gde se menja sveštenstvo, tamo se menja i Zakon.
058	HEB	007	013	A [Isus], za koga je ovo rečeno, pripada drugom plemenu – od koga niko nije služio kod žrtvenika.
058	HEB	007	014	Jasno je, naime, da naš Gospod potiče iz Judinog plemena o kome Mojsije nije ništa rekao kada je govorio o sveštenstvu.
058	HEB	007	015	Ovo postaje još očiglednije pojavom drugog sveštenika koji je sličan Melhisedeku.
058	HEB	007	016	On je postao sveštenik ne na osnovu odredbe koja se temelji na zakonu prirodnog nasleđa, već na sili neuništivog života.
058	HEB	007	017	Jer [Pismo] svedoči o njemu: „Ti si doveka sveštenik po redu Melhisedekovom.“
058	HEB	007	018	Ukinuta je, naime, stara zapovest jer je bila slaba i beskorisna.
058	HEB	007	019	A pošto Zakon nije ništa usavršio, uvedena je bolja nada kojom pristupamo Bogu.
058	HEB	007	020	Ovo je [Bog] potvrdio uz zakletvu, dok sveštenici ulaze u službu bez zakletve.
058	HEB	007	021	Ali on je postao [sveštenik] uz zakletvu [Boga] koji mu je rekao: „Gospod je dao zakletvu i neće je povući:’Ti si doveka sveštenik.’“
058	HEB	007	022	Samim tim je i Isus postao jamac boljeg saveza.
058	HEB	007	023	Uz to, mnogi su prestali da budu sveštenici, jer ih je smrt prekinula u službi.
058	HEB	007	024	Ali pošto [Hristos] ostaje doveka, njegovo sveštenstvo nikada ne prolazi.
058	HEB	007	025	On može u potpunosti da spase one koji njegovim posredstvom pristupaju Bogu, jer zauvek živi da ih zastupa [pred Bogom].
058	HEB	007	026	Jer ovakav nam je Prvosveštenik i bio potreban – svet, bezazlen, neokaljan, odeljen od grešnika, i uzvišeniji od nebesa.
058	HEB	007	027	On ne mora kao Prvosveštenici da prinosi žrtve za grehe svaki dan, prvo za sebe, a onda za narod. Ovo je učinio jednom za svagda prinevši sebe na žrtvu.
058	HEB	007	028	Zakon, naime, postavlja za Prvosveštenike ljude koji su skloni slabostima, a reč zakletve, koja je došla posle Zakona, postavlja Sina koji je zauvek učinjen savršenim.
058	HEB	008	001	Glavno u ovom izlaganju jeste: imamo Prvosveštenika koji je seo s desne strane prestola Božijeg veličanstva na nebesima.
058	HEB	008	002	On je službenik Svetinje i pravog Šatora koji je postavio Gospod, a ne čovek.
058	HEB	008	003	A pošto se svaki Prvosveštenik postavlja da prinosi darove i žrtve, bilo je neophodno da i ovaj Prvosveštenik ima šta da prinese.
058	HEB	008	004	Zaista, da je na zemlji, on ne bi ni bio sveštenik, zato što ima sveštenika koji po Zakonu prinose darove.
058	HEB	008	005	Oni služe u svetinji koja je tek slika i senka nebeske [Svetinje]. Jer kada je Šator trebalo podignuti, Mojsije je dobio stroga uputstva. [Bog mu] je rekao: „Gledaj da sve napraviš prema nacrtu koji ti je pokazan na gori.“
058	HEB	008	006	A sada je [Hristos] dobio uzvišeniju službu od njihove, pošto je i savez, čiji je on posrednik, bolji, budući da je utemeljen na boljim obećanjima.
058	HEB	008	007	Da je, naime, prvi [savez] bio besprekoran, ne bi bilo potrebno tražiti drugi.
058	HEB	008	008	Jer [Bog], koreći svoj narod, kaže: „Evo dolaze dani – govori Gospod – kada ću sklopiti novi savez s narodom izrailjskim i s narodom Judinim.
058	HEB	008	009	To neće biti kao kad sam sklopio savez sa njihovim ocima, onoga dana kad sam ih uzeo za ruku i izveo iz Egipta. Ali pošto nisu bili verni mome savezu, ni ja se nisam obazirao na njih – govori Gospod.
058	HEB	008	010	Ovo je savez koji ću sklopiti s narodom izrailjskim nakon tih dana, govori Gospod: staviću svoje zakone u njihov razum, i upisaću ih u njihova srca. Ja ću biti njihov Bog, a oni će biti moj narod.
058	HEB	008	011	Tada niko neće poučavati svoga sugrađanina ili brata govoreći:’Upoznaj Gospoda’, jer će me poznavati svi od malog do velikog.
058	HEB	008	012	Jer smilovaću se nad njihovim nepravdama, i neću se više sećati njihovih greha.“
058	HEB	008	013	Govoreći o novom [savezu], [Bog] je proglasio prvi [savez] zastarelim. A ono što zastareva, na putu je da iščezne.
058	HEB	009	001	Prvi [savez] je takođe imao pravedne zahteve za bogosluženje i sagrađenu bogomolju.
058	HEB	009	002	Šator je bio uređen tako da je u prvom delu stajao svećnjak, sto i žrtveni hlebovi. Taj deo se zove „Svetinja“.
058	HEB	009	003	Drugi deo Šatora, iza zavese, zove se „Svetinja nad svetinjama“.
058	HEB	009	004	Tu je stajao kadioni žrtvenik od zlata i Kovčeg saveza, sav optočen zlatom. U njemu je bila zlatna posuda sa manom i Aronov štap koji je bio procvetao, i ploče saveza.
058	HEB	009	005	Nad [Kovčegom] su stajali heruvimi slave, natkriljujući poklopac. O ovome nećemo sada podrobno govoriti.
058	HEB	009	006	Pošto je ovo uređeno ovako, sveštenici stalno ulaze u prvi [deo] Šatora da vrše bogosluženje.
058	HEB	009	007	U drugi [deo Šatora] ulazi samo Prvosveštenik, i to jednom godišnje, s krvlju žrtve koju prinosi za sebe i za grehe naroda učinjene u neznanju.
058	HEB	009	008	Time Sveti Duh pokazuje da put u Svetinju nad svetinjama još nije otvoren, budući da prvi Šator još postoji.
058	HEB	009	009	Ovo na slikovit način govori o sadašnjem vremenu, zato što žrtveni darovi i žrtve koje se prinose, ne mogu savršeno očistiti savest onoga koji služi [Bogu],
058	HEB	009	010	pošto se tiču samo telesnih pravednih zahteva, jela, pića, i raznih obrednih pranja, koja traju samo do vremena kada će [Bog] uspostaviti bolji poredak.
058	HEB	009	011	A Hristos je došao kao Prvosveštenik sa dobrima, te ušao kroz bolji i savršeniji Šator koji nije sagrađen ljudskom rukom, to jest, od tvorevine.
058	HEB	009	012	Kada je, pak, ušao u Svetinju nad svetinjama, on nije prineo krv jarčeva i teladi, [već sebe], prolivši sopstvenu krv, i tako postigao večno otkupljenje.
058	HEB	009	013	Jer, ako krv jarčeva i bikova i pepeo junice, kojim se škrope oni koji su obredno nečisti, posvećuje radi telesne čistoće,
058	HEB	009	014	koliko će više krv Hristova, koji je posredstvom večnog Duha prineo sebe neporočnog Bogu, očistiti našu savest od mrtvih dela, da služimo živome Bogu?
058	HEB	009	015	On je posrednik Novog saveza da bi oni koji su pozvani primili obećanje večnog poseda, pošto je podneo smrt radi otkupljenja od prestupa učinjenih u prvom savezu.
058	HEB	009	016	Naime, pri otvaranju testamenta, treba najpre da se potvrdi da je onaj koji ga je sastavio mrtav,
058	HEB	009	017	budući da testament postaje važeći tek po [zaveštavaočevoj] smrti. Sve dok je zaveštavalac živ, [testament] ne važi.
058	HEB	009	018	Zato je i prvi savez postao punovažan prolivanjem krvi žrtve.
058	HEB	009	019	Naime, kad je Mojsije izgovorio sve zapovesti celom narodu u skladu sa Zakonom, uzeo je krv teladi i jaraca s vodom, skerletnom vunom i isopom, te poškropio knjigu i sav narod.
058	HEB	009	020	[Onda] je rekao: „Ovo je krv saveza koji vam je Bog odredio.“
058	HEB	009	021	Krvlju je takođe poškropio Šator i sve bogoslužbene posude.
058	HEB	009	022	Uistinu, po Zakonu se skoro sve čisti krvlju, to jest, bez prolivanja krvi nema oproštenja.
058	HEB	009	023	Potrebno je, dakle, da se predmeti koji su načinjeni po uzoru na nebeske stvari očiste na ovaj način, ali nebeske stvari zahtevaju bolje žrtve od ovih.
058	HEB	009	024	Jer, Hristos nije ušao u rukotvorenu Svetinju, koja je tek predstava prave [Svetinje], nego u sâmo nebo, da se sad pojavi pred Bogom za nas.
058	HEB	009	025	Prvosveštenik svake godine ulazi u svetinju i prinosi životinjsku krv. A Hristos nije ušao tamo da prinese sebe više puta,
058	HEB	009	026	jer bi u tom slučaju morao više puta od postanka sveta da pretrpi patnju. On se pojavio sada, na svršetku vekova, da svojom žrtvom ukloni grehe jednom za svagda.
058	HEB	009	027	Ljudima je određeno da jednom umru, i da zatim izađu na [Božiji] sud.
058	HEB	009	028	Isto tako će se i Hristos, pošto je jednom prinet da ponese grehe mnogih, pojaviti po drugi put ali ne zbog greha, nego da donese spasenje onima koji ga željno iščekuju.
058	HEB	010	001	Naime, pošto je Zakon tek senka budućih dobara, a ne i sam oblik stvari, on ne može jednim te istim žrtvama, koje se svake godine iznova prinose, usavršiti one koji pristupaju [Bogu].
058	HEB	010	002	Ako, dakle, oni koji su jednom očišćeni od greha ne bi više imali osećanje krivice za greh, onda se žrtve ne bi više prinosile.
058	HEB	010	003	Ovako, žrtve svake godine podsećaju na grehe,
058	HEB	010	004	zato što krv bikova i jaraca ne može da ukloni grehe.
058	HEB	010	005	Zato ulazeći u svet, [Hristos] govori: „Žrtve i prinose nisi poželeo, ali si mi [zato] telo pripravio;
058	HEB	010	006	u žrtvama svespalnicama i [žrtvama] za greh nisi uživao.
058	HEB	010	007	Tada rekoh:’Evo, dolazim, da izvršim volju tvoju, Bože, [jer] je tako napisano za mene u svitku.’“
058	HEB	010	008	Gore kaže: „Žrtve i prinose nisi poželeo, niti si u svespalnicama i žrtvama za greh uživao“(ovo [je rekao iako] se [žrtve] prinose po Zakonu).
058	HEB	010	009	Onda nastavlja: „Evo, dolazim da izvršim tvoju volju.“Time ukida prvo da bi uveo drugo.
058	HEB	010	010	A mi smo posvećeni tako što je Isus Hristos prineo svoje telo jednom za svagda.
058	HEB	010	011	Svaki sveštenik, doduše, svakodnevno vrši svoju službu prinoseći uvek iznova iste žrtve, koje nikada ne mogu potpuno ukloniti grehe.
058	HEB	010	012	A [Hristos] je jednom prineo [sebe] za grehe i zauvek seo s desne strane Bogu.
058	HEB	010	013	On tamo čeka sve dok njegovi neprijatelji ne budu postavljeni za postolje njegovih nogu.
058	HEB	010	014	Jer, on je jednom žrtvom zauvek doveo do savršenstva one koji su posvećeni.
058	HEB	010	015	A i Sveti Duh nam svedoči [o tome] pošto je rekao:
058	HEB	010	016	„Ovo je savez koji ću sklopiti sa njima, nakon tih dana, govori Gospod: staviću svoje zakone u njihova srca, i upisaću ih u njihov um,
058	HEB	010	017	i neću se više sećati njihovih greha i bezakonja.“
058	HEB	010	018	A kad su gresi oprošteni, žrtve se više ne prinose.
058	HEB	010	019	Prema tome, braćo, imamo punu slobodu da uđemo u [Svetinju nad] svetinjama po krvi Isusa,
058	HEB	010	020	koji nam je otvorio novi i živi put kroz zavesu, to jest, [kroz] svoje telo.
058	HEB	010	021	I [budući da imamo] velikog Sveštenika [koji služi] nad domom Božijim,
058	HEB	010	022	pristupajmo [Bogu] s iskrenim srcem i s verom punom pouzdanja, pošto su nam srca očišćena od zle savesti, a tela oprana čistom vodom.
058	HEB	010	023	Stoga se čvrsto držimo nade koju ispovedamo, jer je veran onaj koji je obećao.
058	HEB	010	024	Usredsredimo se na to da podstičemo jedan drugoga na ljubav i dobra dela.
058	HEB	010	025	Ne napuštajmo svoju zajednicu, kao što neki običavaju, nego ohrabrujmo jedni druge, tim pre što i sami vidite da se približava dan [Gospodnji].
058	HEB	010	026	Naime, ako svojevoljno grešimo i nakon što smo primili znanje o istini, nema te žrtve [koja će ukloniti] grehe.
058	HEB	010	027	Za takve ostaje samo strašno iščekivanje Suda i jarosni oganj koji će proždreti protivnike.
058	HEB	010	028	Jer, kad neko prestupi Mojsijev Zakon, bez milosti umire na osnovu svedočenja dva ili tri svedoka.
058	HEB	010	029	A zamislite samo koliko će strožu kaznu primiti onaj koji prezre Sina Božijeg i smatra nečistom krv saveza kojom je posvećen, te uvredi Duha milosti?
058	HEB	010	030	Mi, naime, poznajemo onoga koji je rekao: „Moja je osveta, ja ću uzvratiti“i: „Gospod će suditi svome narodu.“
058	HEB	010	031	Strašno je pasti u ruke živoga Boga!
058	HEB	010	032	Sećajte se prošlih dana, kada ste, tek prosvetljeni, postojano podneli mnoge nevolje i patnje.
058	HEB	010	033	S jedne strane ste bili javno izloženi vređanju i nevoljama, s druge ste se i sami pridružili onima s kojima se tako postupalo.
058	HEB	010	034	Vi ste, naime, učestvovali u patnjama onih koji su utamničeni, i s radošću prihvatali kada su vam otimali imovinu, znajući da imate bolju i trajniju imovinu.
058	HEB	010	035	Zato ne gubite svoje pouzdanje koje donosi veliku nagradu.
058	HEB	010	036	Vama je, naime, potrebna istrajnost da činite Božiju volju kako biste mogli da primite ono što je Bog obećao.
058	HEB	010	037	„Jer još malo, vrlo malo, pa će doći onaj koji dolazi, i neće zakasniti.
058	HEB	010	038	A moj pravednik će živeti od vere, a ako li odstupi, moja duša neće uživati u njemu.“
058	HEB	010	039	A mi nismo oni koji odstupaju na sopstvenu propast, nego oni koji veruju da sačuvaju svoju dušu.
058	HEB	011	001	A vera je ostvarenje onoga čemu se nadamo, dokaz o stvarnosti koju ne vidimo.
058	HEB	011	002	Po njoj su, naime, naši preci dobili priznanje.
058	HEB	011	003	Na osnovu vere shvatamo da je svet uređen Božijom rečju, i to tako da je vidljivo postalo od nevidljivog.
058	HEB	011	004	Na osnovu svoje vere je Avelj prineo ugodniju žrtvu Bogu nego Kajin, pa je dobio priznanje da je pravedan, jer je Bog prihvatio njegovu žrtvu. Po svojoj veri on još uvek govori, iako je mrtav.
058	HEB	011	005	Na osnovu svoje vere je Enoh bio vaznet, tako da nije iskusio smrt. Njega nisu našli, jer ga je Bog uzeo. A pre nego što je bio vaznet, dano mu je priznanje da je ugodio Bogu.
058	HEB	011	006	Naime, bez vere je nemoguće ugoditi [Bogu], jer onaj koji pristupa Bogu treba da veruje da on postoji i da nagrađuje onoga koji ga traži.
058	HEB	011	007	Na osnovu svoje vere je Noje bio upućen u još neviđene stvari, pa je sa strahopoštovanjem sagradio plovilo da spase svoje ukućane. Svojom verom je osudio svet na propast, te je tako primio od Boga pravednost koja se zasniva na veri.
058	HEB	011	008	Na osnovu svoje vere je Avraham poslušao Boga koji ga je pozvao da ode u kraj koji je trebalo da primi u posed. Otišao je iako nije znao kuda da ide.
058	HEB	011	009	Verom se nastanio kao stranac u obećanoj zemlji i živeo pod šatorom u tuđini. Tako su živeli i Isak i Jakov, naslednici istog obećanja.
058	HEB	011	010	[Avraham] je, naime, očekivao grad koji ima čvrste temelje, čiji je graditelj i tvorac Bog.
058	HEB	011	011	Na osnovu svoje vere je Sara, nerotkinja, dobila moć da stvara potomstvo, iako više nije bila u dobu za rađanje, jer je smatrala vernim Boga koji joj je dao obećanje.
058	HEB	011	012	Tako se od jednoga, skoro mrtvog čoveka, izrodilo [potomstvo], „brojno kao zvezde na nebu i neizmerno kao pesak na morskoj obali.“
058	HEB	011	013	Svi su oni umrli s verom, ne primivši stvari koje je Bog bio obećao. Oni su ih izdaleka nazreli i pozdravili ih, te priznali da su stranci i došljaci na zemlji.
058	HEB	011	014	Naime, oni koji tako govore pokazuju da traže pravu domovinu.
058	HEB	011	015	Uistinu, da su mislili na zemlju iz koje su izašli, oni bi našli priliku da se tamo i vrate.
058	HEB	011	016	Ali oni sada čeznu za boljom [domovinom], to jest, onom nebeskom. Zato se Bog ne stidi da se nazove njihovim Bogom, jer je on pripravio grad za njih.
058	HEB	011	017	Na osnovu svoje vere je Avraham, kada ga je Bog stavio na kušnju, prineo Isaka [na žrtvu]. [Avraham] je prineo svoga jedinca, iako je prihvatio obećanja za njega
058	HEB	011	018	Bog je, naime rekao: „Preko Isaka će se tvoje potomstvo nastaviti.“
058	HEB	011	019	On je bio uveren da je Bog u stanju da podigne [Isaka] iz mrtvih, i takoreći, dobio ga je natrag.
058	HEB	011	020	Na osnovu svoje vere je Isak blagoslovio Jakova i Isava u pogledu budućnosti.
058	HEB	011	021	Na osnovu svoje vere je Jakov, na samrti, blagoslovio oba sina Josifova, pa se, oslonjen na svoj štap, duboko naklonio.
058	HEB	011	022	Na osnovu svoje vere je Josif, na samrti, napomenuo o izlasku Izrailjaca [iz Egipta] i zapovedio [da se tom prilikom ponesu] njegove kosti.
058	HEB	011	023	Na osnovu vere svojih roditelja je Mojsije bio sakriven tri meseca. Videli su, naime, da je dete lepo, pa se nisu plašili careve zapovedi.
058	HEB	011	024	Na osnovu svoje vere je Mojsije, kada je odrastao, odbio da se nazove „sinom faraonove ćerke“.
058	HEB	011	025	Radije je izabrao da se zlopati sa Božijim narodom, nego da za kratko uživa u grehu.
058	HEB	011	026	Zlopaćenje radi Hrista smatrao je većim bogatstvom od sveg egipatskog blaga, jer je očekivao nagradu.
058	HEB	011	027	Na osnovu svoje vere je odbacio Egipat i nije se uplašio carevog gneva, jer se držao Nevidljivoga, kao da ga vidi.
058	HEB	011	028	Na osnovu svoje vere je proslavio Pashu, i uredio da se dovraci poprskaju krvlju, da se Pogubitelj ne bi dotakao prvorođenaca.
058	HEB	011	029	Na osnovu svoje vere je prošao kroz Crveno more kao po suvoj zemlji. Kad su Egipćani pokušali isto, podavili su se.
058	HEB	011	030	Na osnovu vere [Izrailjaca] pali su zidovi Jerihona, pošto su ovi sedam dana obilazili oko njih.
058	HEB	011	031	Na osnovu svoje vere je Rahava, bludnica, primila uhode s mirom, pa nije poginula sa onima koji su bili neposlušni [Bogu].
058	HEB	011	032	I šta još da kažem? Ponestalo bi mi vremena kada bih počeo da govorim o Gedeonu, Varaku, Samsonu, Jeftaju, Davidu, Samuilu i prorocima.
058	HEB	011	033	Oni su verom pobedili carstva, postigli pravdu, dobili što je [Bog] obećao i zatvorili usta lavovima.
058	HEB	011	034	Oni su ugasili razbuktali oganj, izbegli oštrici mača, dobili snagu u slabosti, postali jaki u boju, tuđinske vojske naterali u beg,
058	HEB	011	035	a žene su dobile natrag svoju rodbinu iz mrtvih. Drugi su, iako mučeni, odbili da budu oslobođeni, da bi dobili bolje vaskrsenje.
058	HEB	011	036	Drugi su, opet, doživeli poruge i batine, a uz to i okove i tamnicu.
058	HEB	011	037	Neki su bili kamenovani, prestrugani, ubijeni mačem, potucali se obučeni u ovčiji kožuh i kozju kožu, oskudevali, trpeli, zlopatili se.
058	HEB	011	038	Oni kojih svet nije bio dostojan, tumarali su pustinjama i gorama, i krili se po pećinama i jamama u zemlji.
058	HEB	011	039	Ipak, svi oni, koji su zbog svoje vere našli priznanje [u Svetom pismu], nisu primili ono [što je Bog] obećao.
058	HEB	011	040	To je zbog toga što je Bog predvideo za nas nešto bolje, a to je da oni, zajedno sa nama, dođu do savršenstva.
058	HEB	012	001	Budući da smo okruženi tolikim oblakom svedoka, odbacimo svaki teret i greh koji nas sputava, te postojano trčimo trku koja nam predstoji.
058	HEB	012	002	Uprite pogled na Isusa, začetnika i dovršitelja [naše] vere! On je zbog radosti, koja mu je sledovala, prezreo sramotu i podneo patnje na krstu, te seo s desne strane Božijeg prestola.
058	HEB	012	003	Promislite samo koliko je neprijateljstvo on podneo od strane grešnika, da vi ne budete obeshrabreni i da ne klonete.
058	HEB	012	004	Još se niste usprotivili do krvi u borbi protiv greha.
058	HEB	012	005	A zaboravili ste i ohrabrenje koje vam je upućeno kao deci: „Sine moj, ne uzimaj olako Gospodnji odgoj, i ne kloni kada te on kori,
058	HEB	012	006	jer Gospod kori onog koga voli, i tuče svakog koga prihvata za sina.“
058	HEB	012	007	Podnesite stoga [Božiji] odgoj, [jer] Bog postupa s vama kao sa [svojom] decom. Kakvo je, naime, to dete koje otac ne odgaja?
058	HEB	012	008	A ako vas ne odgaja, kao što se sva deca [odgajaju], onda ste kopilad, a ne [njegova] deca.
058	HEB	012	009	Dakle, ako smo poštovali svoje očeve po telu, koji su nas odgajali uz kažnjavanje, nećemo li se mnogo više pokoravati našem duhovnom Ocu da bismo živeli?
058	HEB	012	010	Naši očevi su nas za kratko vreme odgajali kako im se svidelo, a Bog nas odgaja na dobro, da učestvujemo u njegovoj svetosti.
058	HEB	012	011	Ipak, čini se da svaka vaspitna mera u ovom trenutku donosi više žalosti nego radosti, ali kasnije rađa plod koji donosi mir i pravednost onima koji su odgojeni na taj način.
058	HEB	012	012	Zato uspravite klonule ruke i učvrstite klecava kolena.
058	HEB	012	013	Poravnajte staze za svoje stope, da se slabe noge ne iščaše, već da se iscele.
058	HEB	012	014	Nastojte da budete u miru sa svima, i radite na svome posvećenju, bez kojeg niko neće videti Gospoda.
058	HEB	012	015	Gledajte da niko ne bude lišen Božije milosti, da ne iznikne kakav koren gorčine koji će izazvati nevolje i zaraziti mnoge.
058	HEB	012	016	Vodite računa da se među vama ne nađe neki bludnik ili bezbožnik, kao Isav, koji je za jedno jelo prodao svoje prvorodstvo.
058	HEB	012	017	Vi znate da je nakon toga hteo da dobije očev blagoslov, ali je bio odbijen, jer mu nije pružena prilika da ispravi ono što je učinio, iako ju je sa suzama tražio.
058	HEB	012	018	Vi, naime, niste pristupili opipljivoj [gori] zažarenoj od ognja, svoj u tami, pomrčini i oluji,
058	HEB	012	019	prilikom čega se začuo zvuk trube i glas koji je progovorio. Narod koji je taj glas čuo, molio je da im se više ne govori,
058	HEB	012	020	jer nisu mogli da podnesu zapovest: „Ako i zver dotakne goru, biće zasuta kamenjem.“
058	HEB	012	021	Taj prizor je bio tako strašan da je i sam Mojsije rekao: „Uplašen sam i drhtim.“
058	HEB	012	022	Pristupili ste, naime, gori Sion i gradu živoga Boga, nebeskom Jerusalimu, te hiljadama anđela i svečanom zboru.
058	HEB	012	023	[Vi ste pristupili] Crkvi prvenaca čija su [imena] zapisana na nebu, Bogu koji je sudija svih ljudi, i duhovima savršenih pravednika.
058	HEB	012	024	[Vi ste pristupili] posredniku Novog saveza, Isusu, i škropljenoj krvi koja govori rečitije od Aveljeve [krvi].
058	HEB	012	025	Pazite da ne uskratite poslušnost onome koji govori! Jer ako nisu izbegli [kaznu] oni koji su se oglušili o onoga koji ih je opominjao na zemlji, kako ćemo izbeći [kaznu] mi, ako se odvratimo od onoga koji [nas] opominje s neba?
058	HEB	012	026	Njegov glas je tada potresao zemlju, a sada obećava: „Još jednom ću uzdrmati ne samo zemlju, nego i nebo.“
058	HEB	012	027	A to „još jednom“ukazuje na uklanjanje onoga što je uzdrmano, to jest, onoga što je stvoreno, da ostane ono što se ne može uzdrmati.
058	HEB	012	028	I pošto primamo Carstvo koje se ne može uzdrmati, zahvaljujmo Bogu, te mu sa zahvalnošću služimo da mu ugodimo, s poštovanjem i strahom.
058	HEB	012	029	Jer, „Bog tvoj, oganj je koji spaljuje.“
058	HEB	013	001	Bratoljublje i dalje upražnjavajte.
058	HEB	013	002	Gostoljubivost ne zanemarujte, jer su neki, i ne znajući, ugostili anđele.
058	HEB	013	003	Sećajte se onih koji su u tamnici, kao da ste i vi sami utamničeni. Sećajte se zlostavljanih, jer i sami prolazite kroz isto.
058	HEB	013	004	Brak [neka] svi poštuju, a supružnici neka budu verni jedno drugome, jer će Bog suditi bludnicima i preljubnicima.
058	HEB	013	005	Klonite se ljubavi prema novcu, budite zadovoljni onim što imate, jer [Bog] je rekao: „Nikada neću odstupiti od tebe niti ću te ostaviti.“
058	HEB	013	006	Zato možemo smelo da kažemo: „Gospod je moj pomoćnik, neću se bojati; šta mi može učiniti čovek?“
058	HEB	013	007	Sećajte se svojih vođa koji su vam propovedali reč Božiju. Razmotrite kako su živeli i umrli, te podražavajte njihovu veru.
058	HEB	013	008	Isus Hristos je isti juče, danas i doveka.
058	HEB	013	009	Pazite da vas ne zavedu razna tuđa učenja. Jačajte srce milošću Božijom, jer je to dobro, a ne propisima o hrani od kojih nisu imali koristi oni koji su ih se pridržavali.
058	HEB	013	010	Mi imamo žrtvenik sa kojeg nemaju prava da jedu oni koji vrše službu u Šatoru.
058	HEB	013	011	Naime, tela životinja, čiju krv Prvosveštenik unosi u Svetinju kao žrtvu za greh, spaljuju se izvan tabora.
058	HEB	013	012	Stoga je i Isus, da bi posvetio narod svojom krvlju, podneo patnju izvan [gradskih] kapija.
058	HEB	013	013	Izađimo, stoga, k njemu izvan tabora i ponesimo njegovu sramotu.
058	HEB	013	014	Jer mi nemamo stalni grad na zemlji, nego tražimo onaj koji je u budućnosti.
058	HEB	013	015	[Hristovim] posredstvom, dakle, prinosimo stalno hvalu Bogu [kao] svoju žrtvu, to jest, plod usana koje ispovedaju njegovo ime.
058	HEB	013	016	Ne zanemarujte zajedništvo i dobročinstva, jer takve žrtve ugađaju Bogu.
058	HEB	013	017	Slušajte svoje vođe i pokoravajte im se, jer oni bdiju nad vašim dušama kao oni koji će polagati račun za njih. Zato gledajte da to čine s radošću, a ne s uzdisanjem, jer vam to ne bi bilo na korist.
058	HEB	013	018	Molite se za nas. Mi smo, naime, uvereni da imamo čistu savest, budući da nastojimo da se u svemu dobro vladamo.
058	HEB	013	019	Utoliko vas više molim da činite ovo, da bih vam se što brže vratio.
058	HEB	013	020	A Bog mira, koji je izveo iz mrtvih velikog Pastira ovaca, Gospoda našeg Isusa, zapečativši večni savez njegovom krvlju,
058	HEB	013	021	neka vas osposobi za svako dobro [delo] tako da činite njegovu volju, te da on čini među vama što je njemu ugodno, posredstvom Isusa Hrista, kome večna slava od sad i doveka. Amin.
058	HEB	013	022	Molim vas, braćo, da prihvatite ovu reč ohrabrenja, koju sam ukratko napisao.
058	HEB	013	023	Znajte da je naš brat Timotej oslobođen. Ako uskoro dođe, posetiću vas zajedno s njim.
058	HEB	013	024	Pozdravite sve vaše vođe i sve svete. A vas pozdravljaju [verujući] iz Italije.
058	HEB	013	025	Milost [neka je] sa svima vama. Amin.
#
# BOOK	059	JAM	James	Jakovljeva
059	JAM	001	001	Jakov, sluga Boga i Gospoda Isusa Hrista, pozdravlja dvanaest plemena Izrailjevih rasejanih po svetu.
059	JAM	001	002	Braćo moja, smatrajte za čistu radost kad god vas zadese svakojaka iskušenja,
059	JAM	001	003	znajući da kušanje vaše vere izgrađuje istrajnost.
059	JAM	001	004	Istrajnost, pak, neka se pokaže savršenom, da biste vi bili savršeni i potpuni i bez ikakvog nedostatka.
059	JAM	001	005	Ako kome od vas nedostaje mudrosti, neka traži od Boga koji svima daje velikodušno i bez prekora, i on će mu je dati.
059	JAM	001	006	Samo neka traži sa verom, bez ikakve sumnje, jer onaj koji sumnja sličan je morskom talasu koji vetar podiže i valja.
059	JAM	001	007	Takav čovek neka i ne pomišlja da će što primiti od Gospoda,
059	JAM	001	008	jer je kolebljiv, te stoga nepostojan u svim svojim postupcima.
059	JAM	001	009	Siromašni brat neka se hvali svojom uzvišenošću,
059	JAM	001	010	a onaj koji je bogat – svojom poniznošću, jer će svenuti kao cvet u travi.
059	JAM	001	011	Jer, kad sunce grane sa žegom, trava se suši, a cvet u njoj vene, te mu lepota propada. Tako će i bogati proći sa svojim poslovima.
059	JAM	001	012	Blažen je čovek koji istrajno odoleva iskušenjima, jer će, budući prekaljen, primiti venac života koji je [Bog] obećao onima koji ga vole.
059	JAM	001	013	Kada je neko izložen iskušenju, neka ne kaže: „Bog me iskušava“, jer Bog se ne može iskušavati zlom, niti on sam koga iskušava.
059	JAM	001	014	Svako, naime, podleže iskušenju tako što ga njegova vlastita zla želja odvlači i mami.
059	JAM	001	015	Zla želja, zatim, budući začeta, rađa greh, a učinjeni greh rađa smrt.
059	JAM	001	016	Ne varajte se, braćo moja voljena.
059	JAM	001	017	Svaki dobar dar i savršen poklon dolazi nam odozgo, od Oca svetlosti, koji se ne menja kao senka.
059	JAM	001	018	On nas je po svojoj volji rodio rečju istine, da budemo prvi među njegovim stvorenjima.
059	JAM	001	019	A ovo znajte, voljena moja braćo: neka svako bude brz da čuje, spor da odgovori, i spor da se razgnevi;
059	JAM	001	020	jer, čovekov gnev ne postiže pravednost koju Bog traži.
059	JAM	001	021	Zato odbacite svu nečistotu i preostalu zloću te krotko prihvatite reč usađenu u vas, koja može da vas spase.
059	JAM	001	022	Ne budite oni koji samo slušaju reč i tako sebe varaju; budite oni koji je izvršavaju.
059	JAM	001	023	Jer onaj koji sluša reč, a ne izvršava je, sličan je čoveku koji posmatra svoje lice u ogledalu;
059	JAM	001	024	pogledao se, naime, pa otišao, odmah zaboravljajući kako je izgledao.
059	JAM	001	025	Ali ko se zagleda u savršeni Zakon slobode, te istraje u njemu, i ne bude zaboravni slušač, nego onaj koji ga izvršava – taj će biti blažen u onome što čini.
059	JAM	001	026	Ako neko sebe smatra pobožnim, a ne zauzdava svoj jezik, taj vara sebe; njegova pobožnost ništa ne vredi.
059	JAM	001	027	Ovo je čista i neokaljana pobožnost koju Bog i Otac prihvata: zauzimati se za siromašne i udovice u njihovim neprilikama i čuvati sebe neokaljanim od sveta.
059	JAM	002	001	Braćo moja, vi koji verujete u našeg slavnog Gospoda Isusa Hrista, ne budite pristrasni.
059	JAM	002	002	Recimo da na vaš skup dođe čovek sa zlatnim prstenom i u skupocenoj odeći, a dođe i siromah u prljavoj odeći.
059	JAM	002	003	Vi pogledate na onoga što nosi skupocenu odeću, pa mu kažete: „Ti lepo sedi ovde“, a siromahu kažete: „Ti stani tamo, ili sedi tu dole kod mojih nogu.“
059	JAM	002	004	Niste li tako napravili razliku među sobom i postali sudije sa opakim mislima?
059	JAM	002	005	Čujte, voljena moja braćo! Nije li Bog izabrao one koji su siromašni u svetu da budu bogati u veri i naslednici Carstva koje je Bog obećao onima koji ga vole?
059	JAM	002	006	A vi ste prezreli siromaha. Pa nisu li upravo bogataši oni koji vas tlače i odvlače na sudove?
059	JAM	002	007	Ne blate li upravo oni lepo ime onoga po kome se zovete?
059	JAM	002	008	Ako zaista izvršavate carski Zakon prema Pismu: „Voli bližnjega svoga kao samoga sebe“, dobro činite.
059	JAM	002	009	Ali ako ste pristrasni, činite greh i Zakon vas kori kao prestupnike.
059	JAM	002	010	Jer ko vrši sav Zakon, a pogreši samo u jednom, kriv je za sve.
059	JAM	002	011	Jer onaj koji je rekao: „Ne čini preljube“, takođe je rekao i: „Ne ubij.“Prema tome, ako i ne učiniš preljubu, a ubiješ, prestupio si Zakon.
059	JAM	002	012	Govorite i postupajte kao oni kojima će se suditi Zakonom koji oslobađa.
059	JAM	002	013	Jer sud je nemilosrdan prema onome koji nije iskazivao milosrđe; a milosrđe slavi pobedu nad sudom!
059	JAM	002	014	Kakva je korist, braćo moja, ako neko kaže da ima veru, a ne čini [dobra] dela? Može li ga takva vera spasti?
059	JAM	002	015	Ako su neki brat i sestra neodeveni i ako oskudevaju u svakodnevnoj hrani,
059	JAM	002	016	a neko od vas im kaže: „Želim vam sve najbolje, ugrejte se i nasitite!“, a ne date im ono što je potrebno njihovom telu, kakva je korist od toga?
059	JAM	002	017	Tako i vera, ako nije spojena sa delima, sama po sebi je mrtva.
059	JAM	002	018	Inače, neko bi mogao da kaže: „Ti imaš veru, ja imam dela. Pokaži mi svoju veru bez dela, a ja ću ti po delima pokazati svoju veru.“
059	JAM	002	019	Ti veruješ da postoji jedan Bog? Dobro činiš. Ali i zli duhovi to veruju i drhte!
059	JAM	002	020	Hoćeš li dokaz, zaludni čoveče, da je vera bez dela jalova?
059	JAM	002	021	Zar naš otac Avraham nije bio delima opravdan prinevši svoga sina Isaka na žrtvenik?
059	JAM	002	022	Vidiš li da je vera sarađivala sa njegovim delima, i da je vera po delima postala potpuna?
059	JAM	002	023	Tako se ispunilo Pismo koje kaže: „Poverova Avraham Bogu, pa mu je to uračunato u pravednost“, i tako bi nazvan Avraham „prijateljem Božijim“.
059	JAM	002	024	Vidite da čovek ne postaje pravedan pred Bogom samo verom, nego i delima.
059	JAM	002	025	Isto tako, nije li se i Rahava, bludnica, delima opravdala, tako što je ugostila uhode i zatim ih uputila na drugi put?
059	JAM	002	026	Naime, kao što je telo bez duha mrtvo, tako je i vera bez delâ mrtva.
059	JAM	003	001	Braćo moja, neka ne bude [među vama] mnogo učitelja, znajući da ćemo biti strože suđeni.
059	JAM	003	002	Jer svi mi na mnogo načina grešimo. Ako ko u reči ne greši, taj je savršen čovek, sposoban da zauzda celo svoje telo.
059	JAM	003	003	Kada konjima stavljamo uzde u usta da bi nam se pokoravali, mi upravljamo celim njihovim telom.
059	JAM	003	004	Pogledajte i lađe: tako su velike i jaki vetrovi ih pokreću, a njima upravlja vrlo malo kormilo onamo kuda kormilar naumi.
059	JAM	003	005	Tako je i jezik mali ud ali se diči velikim delima. Gle, kako mala vatra zapali veliku šumu!
059	JAM	003	006	Tako je i jezik vatra, svet nepravde među našim udovima. On pogani čitavo naše telo i pali čitav životni tok, a pakao ga potpaljuje.
059	JAM	003	007	Sve vrste životinja, ptica, gmizavaca i morskih životinja daju se ukrotiti i čovek ih je ukrotio,
059	JAM	003	008	a jezik, to nemirno zlo puno smrtnog otrova, niko ne može ukrotiti.
059	JAM	003	009	Njim blagosiljamo Gospoda i Oca i njim proklinjemo ljude koji su stvoreni po slici Božijoj.
059	JAM	003	010	Iz istih usta izlazi blagoslov i prokletstvo. To tako ne treba da bude, braćo moja.
059	JAM	003	011	Može li sa istog vrela izvirati slatka i gorka [voda]?
059	JAM	003	012	Može li, braćo moja, smokva rađati masline ili loza smokve? Tako ni slan izvor ne može dati slatku vodu.
059	JAM	003	013	Ko je mudar i razuman među vama? Neka dobrim življenjem pokaže svoja dela u mudroj krotkosti.
059	JAM	003	014	Ali ako u sebi nosite gorku zavist i sebično isticanje, onda se nemojte ponositi i govoriti ono što se protivi istini.
059	JAM	003	015	Takva mudrost ne dolazi odozgo, nego je zemaljska, ljudska, od zlog duha je.
059	JAM	003	016	Jer, gde je zavist i sebično isticanje, onde je nered i svako zlo.
059	JAM	003	017	A mudrost koja dolazi odozgo, pre svega je čista, zatim mirotvorna, krotka, prilagodljiva, puna milosrđa i dobrih plodova, nepristrana, nelicemerna.
059	JAM	003	018	A pravednost je plod koji će ubrati oni koji seju u miru – oni koji čine mir.
059	JAM	004	001	Odakle ratovi, odakle sukobi među vama? Zar ne potiču od vaših žudnji koje ratuju u vašim udovima?
059	JAM	004	002	Žudite i nemate, ubijate i zavidite – i ne možete da postignete, ratujete i sukobljavate se. Nemate, jer ne tražite.
059	JAM	004	003	Tražite, ali ne dobijate, zato što tražite što je zlo: da biste utrošili na svoje žudnje.
059	JAM	004	004	Preljubnici! Zar ne znate da je prijateljstvo sa svetom neprijateljstvo prema Bogu? Ko, naime, hoće da bude prijatelj sa svetom, postaje neprijatelj Bogu.
059	JAM	004	005	Ili smatrate da Pismo bez razloga govori: „Ljubomorno čezne Duh koji se nastanio u vama“,
059	JAM	004	006	ali daje veću milost. Zato [Pismo] govori: „Bog se suprotstavlja oholima, a poniznima iskazuje milost.“
059	JAM	004	007	Stoga se pokorite Bogu, a suprotstavite se đavolu, pa će pobeći od vas.
059	JAM	004	008	Približite se Bogu i on će se približiti vama. Očistite ruke, grešnici! Očistite srca, vi podeljene duše!
059	JAM	004	009	Tugujte nad svojom bedom i zakukajte! Neka se vaš smeh u plač okrene, a vaša radost u žalost!
059	JAM	004	010	Ponizite se pred Bogom, i on će vas uzvisiti.
059	JAM	004	011	Braćo, ne ogovarajte jedan drugoga. Onaj, naime, ko ogovara brata ili ga osuđuje, protiv Zakona govori i Zakon osuđuje. A ako osuđuješ Zakon, onda ga ne izvršavaš, već se postavljaš kao da si mu sudija.
059	JAM	004	012	Samo je jedan Zakonodavac i Sudija, koji može da spase i pogubi. A ko si ti da osuđuješ bližnjega?
059	JAM	004	013	A sad, vi što govorite: „Danas ili sutra poći ćemo u taj i taj grad. Tamo ćemo provesti godinu dana; trgovaćemo i zaradićemo“,
059	JAM	004	014	a ne znate ni šta će biti sutra. Šta je vaš život? On je kao magla koja se za kratko spusti, pa se potom raziđe.
059	JAM	004	015	Umesto da govorite: „Ako da Gospod da budemo živi, učinićemo ovo ili ono.“
059	JAM	004	016	A vi se još i hvalite svojom nadmenošću! Svako takvo hvalisanje je zlo.
059	JAM	004	017	Prema tome, ko zna da čini dobro, a ne čini, greh mu je.
059	JAM	005	001	De sad, vi bogataši, zaplačite i zakukajte, zbog nevolja koje će vas zadesiti.
059	JAM	005	002	Bogatstvo vaše istrunu, odeću vam moljci izjedoše,
059	JAM	005	003	zlato i srebro vaše rđa je prekrila, rđa njihova protiv vas će svedočiti, a oganj proždreti vaša tela. Blago ste zgrnuli u poslednje dane!
059	JAM	005	004	Evo! Viče plata radnika koji su želi vaše njive, koju ste im vi uskratili; vapaji žetelaca doprli su do ušiju Gospoda nad vojskama.
059	JAM	005	005	Živeli ste raskošno na zemlji i uživali; utovili ste svoja srca za dan pogubljenja.
059	JAM	005	006	Osudili ste i ubili pravednika, a on vam se nije protivio.
059	JAM	005	007	Stoga, braćo, budite strpljivi, dok Gospod ne dođe. Pogledajte kako zemljoradnik iščekuje dragoceni rod zemlje, strpljivo čekajući na ranu i poznu kišu.
059	JAM	005	008	Stoga i vi istrajte, učvrstite svoja srca, jer se dolazak Gospodnji približio.
059	JAM	005	009	Ne gunđajte, braćo, jedan protiv drugoga da ne budete suđeni. Gle, Sudija već stoji na vratima!
059	JAM	005	010	Za primer strpljivosti u zlopaćenju, uzmite, braćo, proroke koji su govorili u ime Gospodnje.
059	JAM	005	011	Evo, blaženim nazivamo one koji su izdržali. Čuli ste za Jovovu strpljivost i videli ste šta je Gospod na kraju [učinio], jer je Gospod veoma milostiv i milosrdan.
059	JAM	005	012	Iznad svega, braćo moja, ne zaklinjite se ni nebom, ni zemljom, niti kojom drugom zakletvom. Vaše „da“neka bude „da“, i vaše „ne“– „ne“.
059	JAM	005	013	Zlopati li se ko među vama? Neka moli. Raduje li se ko? Neka peva hvalospev.
059	JAM	005	014	Boluje li ko među vama? Neka pozove crkvene starešine, a oni neka se mole nad njim pomazujući ga uljem u ime Gospodnje,
059	JAM	005	015	pa će molitva vere isceliti bolesnika; Gospod će ga podići, i ako je počinio grehe biće mu oprošteno.
059	JAM	005	016	Stoga ispovedajte svoje grehe jedan drugome, i molite se jedni za druge da budete isceljeni. Mnogo može postići molitva pravednika.
059	JAM	005	017	Ilija je bio čovek kao i mi. On se žarko pomolio da ne bude kiše, i kiša nije pala na zemlju tri godine i šest meseci.
059	JAM	005	018	Onda se ponovo pomolio, i nebo je dalo kišu, te je zemlja donela svoj rod.
059	JAM	005	019	Braćo moja, ako ko od vas odluta od istine i neko ga vrati natrag,
059	JAM	005	020	znajte da će onaj koji vrati grešnika s krivog puta spasti njegov život od smrti i pokriti mnoštvo greha.
#
# BOOK	060	1PE	1 Peter	1 Petrova
060	1PE	001	001	Petar, apostol Isusa Hrista, [pozdravlja] izabrane došljake, rasejane po Pontu, Galatiji, Kapadokiji, [Maloj] Aziji i Vitiniji,
060	1PE	001	002	koje je Bog Otac izabrao na osnovu svog predznanja, posvećenjem Duha, da budu poslušni Isusu Hristu, i poškropljeni njegovom krvlju: milost vam i mir u izobilju.
060	1PE	001	003	[Neka je] blagosloven Bog i Otac Gospoda našega Isusa Hrista, koji nas je po svom velikom milosrđu – posredstvom vaskrsenja Isusa Hrista iz mrtvih – ponovo rodio za živu nadu,
060	1PE	001	004	da ćemo primiti nasledstvo koje je nepropadljivo, neokaljano i koje ne vene. Ono se čuva na nebu za vas,
060	1PE	001	005	koje Božija sila čuva posredstvom vere za spasenje, spremno da se otkrije u poslednje dane.
060	1PE	001	006	Vi se ovome radujete, iako ste sad, kad već tako treba da bude, nakratko ožalošćeni raznim nevoljama koje vas snalaze.
060	1PE	001	007	Nevolje, naime, dokazuju iskrenost vaše vere, koja je dragocenija od zlata. Pa i zlato, iako propadljivo, mora da se ispita vatrom. Tako ćete po svojoj veri primiti hvalu, slavu i čast, kada se pojavi Isus Hristos.
060	1PE	001	008	Vi ga volite, iako ga niste videli, i verujete u njega, iako ga sada ne vidite, te se radujete neizrecivom i uzvišenom radošću,
060	1PE	001	009	jer postižete svrhu svoje vere: spasenje svojih duša.
060	1PE	001	010	Ovo spasenje su tražili i ispitivali proroci koji su prorokovali o milosti koja je vama namenjena.
060	1PE	001	011	Oni su istraživali kada će se i kako to [spasenje] ostvariti. Na to vreme je ukazivao Duh Hristov koji je bio u njima, unapred najavljujući o Hristovim patnjama i slavi koja ga očekuje posle toga.
060	1PE	001	012	Njima je Bog otkrio da, time što su govorili o ovim stvarima, nisu služili sebi, nego vama, kojima su to sada objavili glasnici Radosne vesti posredstvom Svetog Duha, poslanog s neba. U ove stvari i anđeli žele da zavire.
060	1PE	001	013	Zato, neka vaš um bude spreman, budite trezni, potpuno se pouzdajte u milost koju ćete dobiti po otkrivenju Isusa Hrista.
060	1PE	001	014	Kao poslušna deca, ne živite kao nekada u neznanju, kada ste bili vođeni [raznim] željama.
060	1PE	001	015	Naprotiv, vladajte se sveto kao što je svet [Bog] koji vas je pozvao.
060	1PE	001	016	Jer je [u Pismu] napisano: „Budite sveti, jer ja sam svet.“
060	1PE	001	017	Pa ako zovete Ocem [Boga] koji je nepristrasan, i koji sudi svakoga po njegovim delima, provodite vreme svog života u tuđini u strahu pred njim.
060	1PE	001	018	Vi, naime, znate da od svog ispraznog načina života, koji ste nasledili od svojih očeva, niste otkupljeni propadljivim srebrom ili zlatom,
060	1PE	001	019	nego dragocenom krvlju Hrista, koji je bio kao jagnje bez mane i nedostatka.
060	1PE	001	020	On je predodređen još pre stvaranja sveta, ali se pojavio u poslednja vremena radi vas,
060	1PE	001	021	koji njegovim posredstvom verujete u Boga. On je Hrista vaskrsao iz mrtvih i dao mu slavu, tako da vaša vera i nada budu usmerene na Boga.
060	1PE	001	022	A sada, pošto ste očistili svoje duše poslušnošću istini, tako da imate iskrenu ljubav prema svojoj braći po veri, predano volite jedni druge iz čista srca.
060	1PE	001	023	Naime, vi ste nanovo rođeni, ali ne od propadljivog semena, nego od nepropadljivog, posredstvom reči živoga Boga koji ne umire.
060	1PE	001	024	Jer [Pismo govori]: „Svako je telo kao trava, i sva mu je slava kao cvet poljski. Sahne trava, cvet otpada,
060	1PE	001	025	ali reč Gospodnja ostaje doveka.“Ta reč je Radosna vest koja vam je propovedana.
060	1PE	002	001	Odbacite, dakle, sve što je zlo: svaku vrstu prevare, dvoličnosti, zavisti, i svakovrsne uvrede.
060	1PE	002	002	Kao novorođenčad žudite za duhovnim mlekom, da biste njime uzrasli za spasenje,
060	1PE	002	003	ako ste zaista iskusili da je Gospod dobar.
060	1PE	002	004	Pristupite Isusu – živom kamenu, što su ljudi odbacili, ali koji je izabran i dragocen u Božijim [očima],
060	1PE	002	005	pa se kao živo kamenje ugrađujte u duhovni hram. U njemu ćete služiti kao posvećeno sveštenstvo koje posredstvom Isusa Hrista prinosi duhovne žrtve ugodne Bogu.
060	1PE	002	006	Zato je napisano u Pismu: „Evo, postavljam na Sionu kamen ugaoni, kamen izabran i dragocen. Ko u njega poveruje, neće se postideti.“
060	1PE	002	007	Vama koji verujete, njegova dragocena vrednost služi na korist, a onima koji ne veruju, „kamen što su zidari odbacili, postade kamen ugaoni.“
060	1PE	002	008	I, „kamen za spoticanje i stena za posrtanje.“Oni se spotiču, jer se ne pokoravaju reči, na što su i određeni.
060	1PE	002	009	A vi ste izabrani rod, carsko sveštenstvo, sveti narod, narod koji pripada Bogu, određen da objavi slavna dela onoga koji vas je iz tame pozvao u svoju čudesnu svetlost.
060	1PE	002	010	Nekada niste bili narod, a sada ste Božiji narod, [nekada] niste uživali milosrđe, a sada ste primili milosrđe.
060	1PE	002	011	Voljeni, molim vas da se kao stranci i došljaci [u ovom svetu] klonite telesnih želja koje se bore protiv duše.
060	1PE	002	012	Vladajte se uzorno među mnogobošcima, da bi, pošto vas optužuju kao zločince, videli vaša dobra dela, te proslavili Boga na dan njegovog dolaska.
060	1PE	002	013	Gospoda radi, pokoravajte se svakoj ljudskoj ustanovi: bilo caru kao vrhovnom glavaru,
060	1PE	002	014	bilo namesnicima, koje on postavlja da kažnjavaju zločince, i da pohvale one koji čine dobro.
060	1PE	002	015	Naime, Božija je volja da, čineći dobro, ućutkate neupućene ljude koji govore o vama iz neznanja.
060	1PE	002	016	Iako ste slobodni, ne služite se slobodom kao izgovorom za zlo. Naprotiv, kao Božije sluge,
060	1PE	002	017	svakoga uvažavajte, bratstvo volite, Boga se bojte, cara poštujte.
060	1PE	002	018	Sluge, pokoravajte se svojim gospodarima s punim poštovanjem, i to ne samo onima koji su dobri i blagi, nego i surovima.
060	1PE	002	019	Naime, hvale je vredno kada neko podnosi nevolje i trpi nepravedno, svestan da to čini radi Boga.
060	1PE	002	020	Jer kakve časti ima u tome ako vas tuku za vaše grehe, pa zbog toga trpite? Ali ako trpite čineći dobro, to je Bogu milo.
060	1PE	002	021	Na ovo ste pozvani, zato što je i Hristos trpeo za vas i ostavio vam primer da idete njegovim stopama.
060	1PE	002	022	„A niti je učinio greha, niti se prevara našla na njegovim ustima.“
060	1PE	002	023	Kada su ga vređali, on nije uzvratio uvredom, kada je patio – nije nikom pretio, nego je to prepustio [Bogu] koji pravedno sudi.
060	1PE	002	024	On je na svom telu poneo naše grehe na drvo, da umrevši gresima živimo za pravednost. Njegovim ranama ste isceljeni.
060	1PE	002	025	Jer ste lutali kao ovce, a sada ste se okrenuli Pastiru i Čuvaru svojih duša.
060	1PE	003	001	Tako i vi, žene, pokoravajte se svojim muževima, da bi, ako neki ne slede [hrišćansko] učenje, bez reči bili pridobijeni ponašanjem svojih žena,
060	1PE	003	002	kada vide čistotu vašeg ponašanja i vašu bogobojaznost.
060	1PE	003	003	Neka se vaša lepota ne sastoji samo u izgledu: u pletenju kose, u kićenju zlatom ili oblačenju haljina.
060	1PE	003	004	Umesto toga, krasite se unutrašnjom [lepotom] koja ne prolazi, krotkim i blagim duhom, jer je to dragoceno pred Bogom.
060	1PE	003	005	Jer, tako su se nekada pobožne žene, koje su se pouzdavale u Boga, krasile pokornošću svojim muževima.
060	1PE	003	006	Tako je i Sara bila pokorna Avrahamu, nazivajući ga „gospodarem“. Vi ste sada njene ćerke, ako činite dobro i ne dozvolite da vas išta zastraši.
060	1PE	003	007	Na isti način i vi, muževi, uzmite u obzir da su vaše žene sa kojima živite slabiji pol. Iskazujte im čast, jer su one, zajedno sa vama, naslednice dara života. Činite to da bi vaše molitve bile neometane.
060	1PE	003	008	Na kraju, budite iste misli, imajte saosećanje jedni za druge, iskazujte bratsku ljubav, budite ljubazni i ponizni.
060	1PE	003	009	Ne vraćajte zlo za zlo, ili uvredu za uvredu, nego blagosiljajte, jer ste na ovo pozvani, da biste dobili blagoslov [od Boga].
060	1PE	003	010	Jer [Pismo kaže]: „Ko želi da uživa život i da dobre dane vidi, od zla govora neka se uzdrži, i nek mu usne ne govore laži.
060	1PE	003	011	Zla neka se kloni, a dobro neka čini, neka traži mir i za njim neka ide.
060	1PE	003	012	Jer oči Gospodnje motre na pravedne, i uši njegove molitvu im čuju, a na zlikovce mršti mu se lice.“
060	1PE	003	013	Jer ko će vam nauditi ako revnosno činite dobro?
060	1PE	003	014	Naime, blaženi ste ako trpite za pravednost. Ne dajte da vas uplaše niti zbune.
060	1PE	003	015	Slavite Hrista kao svetog Gospoda u svojim srcima. Budite uvek spremni da date odgovor svakom ko zatraži od vas da mu objasnite razlog vaše nade.
060	1PE	003	016	Ali činite to s blagošću i poštovanjem. Neka vam savest bude čista, da se oni koji izvrću ruglu vaše dobro hrišćansko vladanje, osramote u onom za šta vas kleveću.
060	1PE	003	017	Naime, bolje je i stradati čineći dobro, ako je to Božija volja, nego li čineći zlo.
060	1PE	003	018	Jer je Hristos jednom za svagda pretrpeo za grešnike, pravednik za nepravednike, da nas dovede k Bogu. Telo su mu ubili, ali je [Božijim] Duhom bio oživljen.
060	1PE	003	019	Duhom je takođe sišao u tamnicu da propoveda duhovima,
060	1PE	003	020	koji su nekada, u Nojevo vreme, bili neposlušni [Bogu]. Bog je strpljivo čekao da se oni pokaju dokle god se gradilo plovilo u kome se nekolicina, to jest, osam duša spaslo kroz vodu,
060	1PE	003	021	koja je pralik krštenja, koje vas sada spasava. Krštenje nije uklanjanje telesne nečistoće, nego molitva Bogu za čistu savest, a zasniva se na vaskrsenju Isusa Hrista.
060	1PE	003	022	On je otišao na nebo i seo s desne strane Bogu, gde su mu potčinjeni anđeli, nebeske vlasti i sile.
060	1PE	004	001	Pošto je, dakle, Hristos propatio telom, i vi se naoružajte istom mišlju. Naime, ko je propatio telom prestao je da greši.
060	1PE	004	002	Zato provedite preostalo vreme svog života u telu po Božijoj volji, a ne u udovoljavanju ljudskim željama.
060	1PE	004	003	Jer dovoljno je da ste nekada živeli kao mnogobošci: u razvratu, požudi, pijančenju, orgijama, terevenkama, i užasnom idolopoklonstvu.
060	1PE	004	004	Njima je čudno što i vi sa njima ne hrlite u istu bujicu raskalašnosti, pa vas zato vređaju.
060	1PE	004	005	Zato će dati račun onome ko je spreman da sudi živima i mrtvima.
060	1PE	004	006	Naime, Radosna vest je i objavljena mrtvima, da bi, pošto su kao i svi ljudi osuđeni na telesnu smrt, mogli da žive duhom kao što i sam Bog živi.
060	1PE	004	007	Približio se kraj svega. Budite pribrani i budni, da biste mogli da se molite.
060	1PE	004	008	Iznad svega, održavajte među sobom trajnu ljubav, jer ljubav pokriva mnoštvo greha.
060	1PE	004	009	Negujte uzajamnu gostoljubivost koja je lišena gunđanja.
060	1PE	004	010	Kao dobri upravitelji raznovrsnih Božijih darova, služite jedni drugima darom koji je svako od vas, milošću Božijom, primio.
060	1PE	004	011	Ko propoveda, neka to čini kao [da propoveda same] reči Božije. Ko služi, neka to čini snagom koju daje Bog, tako da se u svemu proslavi Bog kroz Isusa Hrista. Njemu pripada slava i sila od sad i doveka. Amin.
060	1PE	004	012	Voljeni [moji], ne čudite se ognjenim nevoljama koje vas snalaze da vas kušaju. To što vam se događa nije ništa čudno.
060	1PE	004	013	Umesto toga, radujte se što učestvujete u Hristovim patnjama, da biste klicali od radosti kada se otkrije njegova slava.
060	1PE	004	014	Blaženi ste ako vas vređaju radi Hrista, jer Duh slave, Božiji [Duh], počiva na vama.
060	1PE	004	015	Niko od vas da ne strada kao ubica, lopov, zločinac, ili kao čovek koji se plete u tuđa posla.
060	1PE	004	016	Ali ako neko [trpi] zato što je hrišćanin, neka se ne stidi toga, nego neka slavi Boga što nosi to ime.
060	1PE	004	017	Jer, došlo je vreme za Sud koji će započeti od Božijeg doma. A ako [Sud] počinje od nas, kakav tek kraj očekuje one koji su neposlušni Božijoj Radosnoj vesti?
060	1PE	004	018	Jer [Pismo kaže]: „Ako se pravednik jedva spasava, šta će biti s bezbožnikom i grešnikom?“
060	1PE	004	019	Stoga, neka oni koji po Božijoj volji trpe, povere svoje duše vernom Stvoritelju čineći dobra dela.
060	1PE	005	001	One koji su starešine među vama molim ja, koji sam i sam starešina i svedok Hristovih muka, te učesnik u slavi koja treba da se otkrije,
060	1PE	005	002	da napasate Božije stado koje vam je povereno. Ali ne činite to prisilno, nego dragovoljno, kako je Bogu po volji, i ne iz koristoljublja, nego iz oduševljenja.
060	1PE	005	003	Ne ponašajte se despotski prema onima koji su vam povereni, nego budite primeri stadu.
060	1PE	005	004	A kad se pojavi vrhovni Pastir, primićete slavni venac koji ne vene.
060	1PE	005	005	Tako i vi, mladići, pokoravajte se starešinama. A svi se zaodenite poniznošću, da služite jedni drugima, jer: „Bog se suprotstavlja oholima, a poniznima iskazuje milost.“
060	1PE	005	006	Stoga se ponizite pod moćnu ruku Božiju, da vas uzvisi u pravo vreme.
060	1PE	005	007	Prebacite svu svoju brigu na njega, jer se on brine za vas.
060	1PE	005	008	Budite trezveni, bdite, [jer] vaš neprijatelj, đavo, obilazi kao ričući lav i traži koga da proždere.
060	1PE	005	009	Budite čvrsti u veri, te mu se oduprite, znajući da i vaša braća po veri širom sveta prolaze kroz iste patnje.
060	1PE	005	010	A Bog, milostiv u svemu, koji vas je po Hristu Isusu pozvao u večnu slavu, on će vas, nakon vaše kratke patnje usavršiti, učvrstiti, osnažiti i utemeljiti.
060	1PE	005	011	Njegova je sila doveka. Amin.
060	1PE	005	012	Napisao sam vam ovo kratko pismo uz pomoć Silvana, koga smatram vernim bratom, da vas opomenem i potvrdim da je ovo prava milost Božija. Nje se držite.
060	1PE	005	013	Pozdravlja vas crkva u Vavilonu, koja je zajedno sa vama izabrana [od Boga], i moj sin Marko.
060	1PE	005	014	Pozdravite jedni druge poljupcem ljubavi. Mir sa svima vama koji ste u Hristu.
#
# BOOK	061	2PE	2 Peter	2 Petrova
061	2PE	001	001	Simon Petar, sluga i apostol Isusa Hrista, pozdravlja one koji su pravednošću našega Boga i Spasitelja Isusa Hrista, primili istu dragocenu veru kao i mi.
061	2PE	001	002	Milost vam i mir u izobilju poznanjem Boga i Isusa, Gospoda našega.
061	2PE	001	003	Njegova božanska sila dala nam je sve što je potrebno za život u pobožnosti, kroz poznanje onoga koji nas je pozvao svojom slavom i dobrotom.
061	2PE	001	004	Time nam je darovao dragocena i velika obećanja da pomoću njih umaknemo pokvarenim željama koje vladaju u svetu, te postanemo učesnici u božanskoj prirodi.
061	2PE	001	005	Zato uložite sav trud da svoju veru udružite sa dobrotom, dobrotu sa znanjem,
061	2PE	001	006	znanje sa uzdržljivošću, uzdržljivost sa postojanošću, postojanost sa pobožnošću,
061	2PE	001	007	sa pobožnošću bratoljublje, a sa bratoljubljem ljubav.
061	2PE	001	008	Jer ako posedujete ove [vrline] i razvijate ih, nećete biti besposleni i neplodni u poznanju Gospoda našeg Isusa Hrista.
061	2PE	001	009	A ko tih [vrlina] nema, taj je slep i kratkovid, jer je zaboravio da je bio očišćen od svojih pređašnjih greha.
061	2PE	001	010	Zato, braćo, uložite truda da svojim životom potvrdite da vas je Bog pozvao i izabrao; ako tako činite, nikada nećete posrnuti.
061	2PE	001	011	Tako će vam se, naime, velikodušno obezbediti siguran ulazak u večno Carstvo Gospoda našega i Spasitelja Isusa Hrista.
061	2PE	001	012	Zato ću nastojati da vas uvek podsećam na sve to, iako vi to već znate i utvrđeni ste u istini koju ste primili.
061	2PE	001	013	Smatram ispravnim da vas, dok sam još u ovom telu, budim svojim podsećanjem.
061	2PE	001	014	Znam, naime, da ću ubrzo odložiti ovaj moj šator, kao što mi je to obznanio naš Gospod Isus Hristos.
061	2PE	001	015	Zato ću se neštedimice truditi da se vi i posle mog odlaska sećate ovih stvari.
061	2PE	001	016	Jer, mi vam nismo obznanili silu i dolazak Gospoda našeg Isusa Hrista služeći se mudro smišljenim pričama, nego na osnovu toga što smo bili svedoci njegovog veličanstva.
061	2PE	001	017	Jer kada je primio čast i slavu od Boga Oca, začuo se glas [Boga koji je] veličanstven u svojoj slavi: „Ovo je Sin moj voljeni, koji mi je po volji!“
061	2PE	001	018	Mi smo čuli da je taj glas došao s neba kad smo bili s njim na Svetoj gori.
061	2PE	001	019	Po tome znamo da je poruka proroka pouzdana. Dobro je što se te poruke pažljivo držite, kao svetiljke koja svetli u mraku, dok ne svane dan i zvezda Danica ne zasvetli u vašim srcima.
061	2PE	001	020	A pre svega znajte da se nijedno proroštvo Pisma ne može tumačiti samovoljno.
061	2PE	001	021	Naime, nijedno proroštvo nije poteklo od ljudske volje, nego su Duhom Svetim pokrenuti ljudi govorili od Boga.
061	2PE	002	001	Naime, među narodom bilo je i lažnih proroka, kao što će i među vama biti lažnih učitelja, koji će unositi pogubna učenja i poricati Gospodara koji ih je otkupio. Tako će na sebe navući brzu propast.
061	2PE	002	002	Ipak, mnogi će se povesti za njihovom raskalašnošću, pa će se zbog njih zlo govoriti o Putu istine.
061	2PE	002	003	Vođeni pohlepom, oni će vas obmanjivati svojim izmišljotinama i iskorišćavati vas. Njihova osuda je odavno na snazi, i njihova propast neumorno čeka.
061	2PE	002	004	Jer Bog nije poštedeo ni anđele koji su sagrešili, nego ih je okovane bacio u mračno Podzemlje, gde su predati da se čuvaju za Sud.
061	2PE	002	005	Bog nije poštedeo ni stari svet, nego je sručio potop na bezbožne ljude, ali je spasao Noja, propovednika pravednosti, uz sedmoro njih.
061	2PE	002	006	Tako je i gradove Sodomu i Gomoru osudio na propast i uništio ih ognjem, učinivši ih primerom za ostale bezbožnike.
061	2PE	002	007	Ipak, izbavio je pravednog Lota kojeg je mučio razvratni život razuzdanih ljudi.
061	2PE	002	008	Živeći među njima, njegova pravedna duša je patila, dok je dan za danom gledao i slušao njihova bezakonička dela.
061	2PE	002	009	Gospod, dakle, zna kako da pobožne izbavi od iskušenja, i da nepravedne drži pod kaznom za Sudnji dan,
061	2PE	002	010	posebno one koji se povode za prljavim strastima tela i preziru gospodstvo. To su drski i uobraženi ljudi koji se ne ustežu od vređanja slavnih.
061	2PE	002	011	Pa čak ni anđeli, iako veći po sili i snazi, ne iznose uvredljive optužbe protiv njih pred Gospodom.
061	2PE	002	012	Ti ljudi su kao nerazumne životinje, bića koja žive po nagonu prirode, rođena za lov i ubijanje, jer ne znaju koga vređaju. Stoga će kao životinje i biti istrebljeni,
061	2PE	002	013	snoseći kaznu za svoju nepravednost. Oni čine razvrat usred bela dana i nalaze uživanje u tome. Pogani su i bestidnici! Uživaju u svojim obmanama, bančeći na vašim gozbama.
061	2PE	002	014	Oči su im pune preljube, nezasite greha. Oni love kolebljive duše. Srce im je izvežbano pohlepom. [Božija] kletva leži na njima!
061	2PE	002	015	Zastranili su, napustivši pravi put, te krenuli putem Valama, sina Veorova, kojem je omilela plata za nepravedno delo.
061	2PE	002	016	Međutim, bio je ukoren za svoj prestup; nemušta magarica je progovorila ljudskim glasom i sprečila prorokovu ludost.
061	2PE	002	017	Oni su kao presahli izvori i kao oblaci gonjeni olujom. Za njih je pripremljena najcrnja tama.
061	2PE	002	018	Oni, naime, visokoparnim jezikom propovedaju besmislice, te telesnim strastima i porocima mame one koji su tek pobegli od onih koji žive u zabludi.
061	2PE	002	019	Obećavaju im slobodu, a sami su robovi pokvarenosti. Naime, svako je rob onoga čime je svladan.
061	2PE	002	020	Jer, ako se oni koji su pobegli od pokvarenosti ovog sveta upoznavši Gospoda našeg i Spasitelja Isusa Hrista, ponovo upliću u njih i podležu im, njihovo poslednje stanje postaje gore nego prethodno.
061	2PE	002	021	Za njih bi bilo bolje da nikad nisu ni upoznali put pravednosti, nego što su se, upoznavši ga, odvratili od svete zapovesti koja im je predata.
061	2PE	002	022	Njima se dogodilo ono što kaže istinita poslovica: „Vratio se pas na svoju bljuvotinu“i „okupana svinja vraća se u blato da se valja.“
061	2PE	003	001	Voljeni [moji], ovo je već druga poslanica koju vam pišem. U njima svojim podsećanjem budim vaš zdrav razum,
061	2PE	003	002	da biste se setili reči koje su sveti proroci govorili, i zapovesti našega Gospoda i Spasitelja koje su vam apostoli predali.
061	2PE	003	003	Pre svega, treba da znate da će se u poslednja vremena pojaviti podrugljivci koji će živeti po sopstvenim željama. Oni će se rugati
061	2PE	003	004	i govoriti: „Nije li on obećao da će se vratiti? Pa gde je onda? Jer i naši preci su pomrli, a sve je isto od kako je svet stvoren.“
061	2PE	003	005	Oni svesno zanemaruju da su u davna vremena nebesa bila stvorena po reči Božijoj, i da se po istoj reči zemlja pojavila iz vode, te opstoji pomoću vode,
061	2PE	003	006	a vodom je i tadašnji svet bio poplavljen i uništen.
061	2PE	003	007	A sadašnje nebo i zemlja su istom Božijom rečju ostavljeni za uništenje. Oni se čuvaju za Sudnji dan kada će bezbožnici biti uništeni.
061	2PE	003	008	Ali ne gubite iz vida, voljeni [moji], da je za Gospoda jedan dan kao hiljadu godina, a hiljadu godina kao jedan dan.
061	2PE	003	009	Gospod ne odlaže da ispuni obećanje, kako neki misle, nego je strpljiv prema vama, jer ne želi da iko propadne, nego da se svi pokaju.
061	2PE	003	010	Jer dan Gospodnji će doći kao lopov, i tada će nebesa sa silnom bukom nestati, i nebeske sile biti ognjem uništene, a zemlja sa svim što je na njoj biti opustošena.
061	2PE	003	011	Budući da će se sve ovo dogoditi na ovakav način, kako tek sveto i pravedno morate da živite vi,
061	2PE	003	012	koji očekujete i požurujete dolazak Dana Božijeg, kada će se nebesa u plamenu raspasti i nebeske sile zažarene rastopiti.
061	2PE	003	013	A mi po Božijem obećanju očekujemo nova nebesa i novu zemlju, gde pravednost prebiva.
061	2PE	003	014	Stoga, voljeni [moji], ne štedite truda da se nađete neokaljani i besprekorni pred [Bogom] i da budete u miru [sa njim].
061	2PE	003	015	Smatrajte da je vaše spasenje u Gospodnjem strpljenju, kao što vam je i naš voljeni brat Pavle po danoj mu mudrosti pisao.
061	2PE	003	016	On o tome govori u svim svojim poslanicama. U njima ima nekih teško razumljivih stvari, koje neupućeni i nepostojani naopako tumače. Oni to čine i sa ostalim mestima u Pismu, na svoju sopstvenu propast.
061	2PE	003	017	Prema tome, voljeni moji, pošto ste unapred upozoreni, čuvajte se da vas ne zavede zabluda bezakonika, te da izgubite postojanost.
061	2PE	003	018	Rastite, stoga, u milosti i poznanju Gospoda našeg i Spasitelja Isusa Hrista. Njemu [neka je] slava sada i do Dana večnosti. Amin.
#
# BOOK	062	1JO	1 John	1 Jovanova
062	1JO	001	001	Ono što je bilo od početka, što smo čuli, što smo svojim očima videli, što smo posmatrali i svojim rukama opipali, to je o njemu, Reči života.
062	1JO	001	002	On, život, pokazao se vidljivim; mi smo ga videli, pa svedočimo i objavljujemo vam njega, večni život koji je bio sa Ocem i nama se objavio.
062	1JO	001	003	Što smo videli i čuli, to objavljujemo i vama, da i vi imate zajedništvo sa nama. A naše zajedništvo je sa Ocem i sa Sinom njegovim, Isusom Hristom.
062	1JO	001	004	Ovo pišemo da naša radost bude potpuna.
062	1JO	001	005	Ovo je vest koju smo čuli od njega i javljamo je vama: Bog je svetlost i u njemu nema nikakve tame.
062	1JO	001	006	Ako kažemo da imamo zajedništvo sa njim, a živimo u tami, tada lažemo, i ne postupamo po istini.
062	1JO	001	007	Ali, ako živimo u svetlosti kao što je sam Bog u svetlosti, tada imamo zajedništvo jedan sa drugim, i krv njegovog Sina Isusa čisti nas od svakoga greha.
062	1JO	001	008	Ako kažemo da nemamo greha, sami sebe varamo i istine nema u nama.
062	1JO	001	009	Ako mu, pak, priznajemo svoje grehe, on je veran i pravedan: oprostiće nam grehe i očistiće nas od svake nepravde.
062	1JO	001	010	Ako kažemo da nismo zgrešili, pravimo ga lažljivcem i njegove reči nema u nama.
062	1JO	002	001	Dečice moja, ovo vam pišem da ne zgrešite. Ali ako ko i zgreši, imamo Pomagača-Utešitelja pred Ocem, Isusa Hrista pravednika.
062	1JO	002	002	On je žrtva prineta radi oproštenja naših greha, i ne samo naših, već i radi [greha] celoga sveta.
062	1JO	002	003	A da smo ga upoznali, znamo po tome što se držimo njegovih zapovesti.
062	1JO	002	004	Ko god kaže da ga poznaje, a ne drži se njegovih zapovesti, taj je lažljivac i u njemu nema istine.
062	1JO	002	005	A ko se drži njegove reči, u njemu je ljubav [prema] Bogu zaista došla do savršenstva. Po tome znamo da smo u njemu.
062	1JO	002	006	Ko govori da je u njemu, dužan je da živi onako kako je on živeo.
062	1JO	002	007	Voljeni moji, ne pišem vam neku novu zapovest, nego staru zapovest koju ste imali od početka. Ta stara zapovest je poruka koju ste čuli.
062	1JO	002	008	No, ipak vam pišem novu zapovest, koja se ispunjava u njemu i u vama. Jer, tama prolazi, a istinita svetlost već svetli.
062	1JO	002	009	Ako neko kaže da je u svetlosti, a mrzi svoga brata, i dalje je u tami.
062	1JO	002	010	Ko voli svog brata ostaje u svetlosti, te nije uzrok njegovom posrtanju.
062	1JO	002	011	Međutim, ko mrzi svoga brata, u tami je i po tami se kreće, i ne zna kuda ide, jer mu je tama zaslepela oči.
062	1JO	002	012	Ovo vam pišem, dečice, jer su vam gresi oprošteni radi njegovog imena.
062	1JO	002	013	Pišem vam, očevi, jer ste upoznali onoga koji je od početka. Pišem vam, mladići, jer ste pobedili Zloga.
062	1JO	002	014	Napisao sam vama, deco, jer ste upoznali Oca, Napisao sam vama, očevi, jer ste upoznali onoga koji je od početka. Napisao sam vama, mladići, zato što ste jaki, i zato što Božija reč živi u vama, i zato što ste pobedili Zloga.
062	1JO	002	015	Nemojte voleti svet niti ono što je u svetu. Ako neko voli svet, u njemu nema ljubavi [prema] Ocu.
062	1JO	002	016	Naime, sve što je u svetu: požuda tela, požuda očiju i oholost [zbog] imetka, ne potiče od Oca nego od sveta.
062	1JO	002	017	Jer, svet i požuda za svetom prolaze, a ko vrši volju Božiju živi zauvek.
062	1JO	002	018	Dečice, poslednja su vremena, i kao što ste čuli, dolazi antihrist. Mnogi antihristi su se već pojavili, i po tome znamo da su poslednja vremena.
062	1JO	002	019	Među nama su bili ali nisu bili naši. Jer da su bili naši sa nama bi i ostali. Ipak, trebalo je da se pokaže da nisu svi naši.
062	1JO	002	020	Ali vas je pomazao Sveti, tako da svi imate znanje.
062	1JO	002	021	Napisao sam vam ovo ne zato što ne poznajete istinu, već zato što je poznajete; vi, naime, znate da ni jedna laž ne potiče od istine.
062	1JO	002	022	Ko je lažljivac ako ne onaj koji tvrdi da Isus nije Hristos? Onaj koji poriče Oca i Sina jeste antihrist.
062	1JO	002	023	Ko poriče Sina, nema ni Oca, a ko priznaje Sina, ima i Oca.
062	1JO	002	024	Neka ono što ste čuli od početka ostane u vama. Ako u vama ostane ono što ste čuli od početka, ostaćete u Sinu i Ocu.
062	1JO	002	025	A ono što je Hristos obećao da će nam dati jeste večni život.
062	1JO	002	026	Ovo sam vam napisao o onima koji vas zavode.
062	1JO	002	027	Ali vi ste primili pomazanje od njega, koje ostaje u vama, pa nije potrebno da vas ko poučava. Naime, njegov Duh uči vas svemu, i to je istina, a ne laž. Stoga, kako vas je Duh poučio, tako i ostanite u Hristu.
062	1JO	002	028	Da, dečice moja, ostanite sada u njemu, da biste imali pouzdanje kada se on pojavi, te da se ne postidimo prilikom njegovog dolaska.
062	1JO	002	029	Ako znate da je on pravedan, znate i da je svako ko čini pravdu od Boga rođen.
062	1JO	003	001	Pogledajte koliku nam je ljubav Otac darovao: toliku da se zovemo Božijom decom, kao što i jesmo. Svet ne zna ko smo mi, jer nije upoznao njega.
062	1JO	003	002	Voljeni [moji], sad smo deca Božija, a šta ćemo postati to nam još nije otkriveno. Međutim, znamo da ćemo kada se on pojavi biti njemu slični, jer ćemo ga videti onakvog kakav zaista jeste.
062	1JO	003	003	I svako ko polaže ovu nadu u njega, čisti sebe kao što je on sam čist.
062	1JO	003	004	Svako ko čini greh krši Zakon, jer greh je bezakonje.
062	1JO	003	005	Vi znate da se Hristos pojavio da ukloni grehe i da je on bez greha.
062	1JO	003	006	Niko ko ostaje u njemu ne živi u grehu, a ko živi u grehu nije ga ni video ni upoznao.
062	1JO	003	007	Dečice, ne dajte da vas ko zavede. Svako ko čini pravdu, pravedan je, kao što je sam Hristos pravedan.
062	1JO	003	008	Ko živi u grehu, od đavola je, jer đavo greši od početka. Sin Božiji je došao zbog ovoga: da uništi dela đavolska.
062	1JO	003	009	Niko ko je od Boga rođen ne živi u grehu, zato što njegovo seme prebiva u njemu. On ne može da živi u grehu, jer je rođen od Boga.
062	1JO	003	010	Po ovome se prepoznaju Božija deca i đavolja deca: ko god ne čini pravdu i ne voli svoga brata, ne pripada Bogu.
062	1JO	003	011	Ovo je, naime, poruka koju ste čuli od početka: „Volite jedni druge!“
062	1JO	003	012	Ne budite kao Kajin koji je pripadao Zlome, pa je ubio svoga brata. I zašto ga je ubio? Zato što su njegova dela bila zla, a dela njegovog brata pravedna.
062	1JO	003	013	Ne čudite se, braćo, ako vas svet mrzi.
062	1JO	003	014	Mi znamo da smo prešli iz smrti u život po tome što volimo braću. Ko ne voli, i dalje je u smrti.
062	1JO	003	015	Svako ko mrzi svog brata, jeste bratoubica, a vi znate da ni jedan ubica nema večni život u sebi.
062	1JO	003	016	Ljubav smo poznali po tome što je [Hristos] položio svoj život za nas. Tako smo i mi dužni da položimo svoje živote za braću.
062	1JO	003	017	Ako neko živi u blagostanju i vidi svoga brata kako oskudeva, pa ostane ravnodušan prema njemu, može li u sebi imati ljubav prema Bogu?
062	1JO	003	018	Dečice, nemojmo voleti samo rečju i jezikom, već delom i istinom.
062	1JO	003	019	Po tome ćemo znati da pripadamo istini, pa ćemo umiriti našu savest pred Bogom,
062	1JO	003	020	ako nas savest u bilo čemu osuđuje. Jer, Bog je veći od naše savesti i on zna sve.
062	1JO	003	021	Voljeni [moji], ako nas savest ne osuđuje, tada imamo pouzdanje pred Bogom,
062	1JO	003	022	pa što god zatražimo od njega to i dobijamo, jer se njegovih zapovesti držimo i činimo ono što je njemu ugodno.
062	1JO	003	023	Ovo je njegova zapovest: da verujemo u njegovoga Sina Isusa Hrista i da volimo jedan drugoga onako kako nam je zapovedio.
062	1JO	003	024	Ko drži njegove zapovesti ostaje u Bogu, i Bog ostaje u njemu. A po ovome znamo da je on u nama: po Duhu kojeg nam je darovao.
062	1JO	004	001	Voljeni [moji], ne verujte svakom duhu, nego proveravajte duhove dolaze li od Boga, jer je mnogo lažnih proroka izašlo u svet.
062	1JO	004	002	Po ovome se poznaje [onaj koji ima] Božijeg Duha: svako ko ispoveda da je Isus Hristos došao u telu, dolazi od Boga,
062	1JO	004	003	a svaki duh koji ne priznaje Isusa ne dolazi od Boga. Taj ima duha antihristovog, za kojega ste čuli da će doći, i već sada je u svetu.
062	1JO	004	004	Dečice, vi ste od Boga i već ste nadvladali takve. Naime, moćniji je onaj koji je u vama, nego onaj koji je u svetu.
062	1JO	004	005	Oni su od sveta, pa zato govore ono što od sveta potiče, i svet ih sluša.
062	1JO	004	006	Ali mi smo od Boga. Ko poznaje Boga, nas sluša, a ko nije od Boga, ne sluša nas. Po tome prepoznajemo Duha istine i duha zablude.
062	1JO	004	007	Voljeni [moji], volimo jedni druge, jer ljubav dolazi od Boga. Svako ko voli, od Boga je rođen i poznaje Boga.
062	1JO	004	008	Ko ne voli, nije poznao Boga, jer Bog je ljubav.
062	1JO	004	009	Bog je pokazao svoju ljubav prema nama tako što je poslao u svet svoga jedinorođenoga Sina da bismo mi imali život njegovim posredstvom.
062	1JO	004	010	Ovo je ljubav: nismo mi zavoleli Boga, nego je Bog zavoleo nas i poslao svoga Sina da bude žrtva za oproštenje naših greha.
062	1JO	004	011	Voljeni moji, ako nas je Bog toliko zavoleo i mi smo dužni da volimo jedni druge.
062	1JO	004	012	Boga niko nikada nije video, ali ako volimo jedni druge, Bog ostaje u nama, te ljubav njegova u nama biva savršena.
062	1JO	004	013	Po ovome znamo da ostajemo u njemu i on u nama: dao nam je svoga Duha.
062	1JO	004	014	A mi smo videli da je Otac poslao Sina [da bude] Spasitelj sveta.
062	1JO	004	015	Ko ispovedi da je Isus Sin Božiji, Bog ostaje u njemu i on u Bogu.
062	1JO	004	016	I mi smo upoznali ljubav koju Bog ima prema nama i poverovali u nju. Bog je ljubav i ko živi u ljubavi, Bog ostaje u njemu i on u Bogu.
062	1JO	004	017	Ljubav je među nama došla do savršenstva, da bismo imali pouzdanje na Sudnji dan. Jer, kakav je on, takvi smo i mi na ovom svetu.
062	1JO	004	018	U ljubavi nema straha. Savršena ljubav izgoni strah, jer strah pretpostavlja kaznu. Ko god strahuje, nije došao do savršenstva u ljubavi.
062	1JO	004	019	Mi volimo, jer je on prvi zavoleo nas.
062	1JO	004	020	Ako neko kaže: „Volim Boga!“, a mrzi svoga brata, lažljivac je. Ko ne voli svoga brata kojega vidi, ne može voleti ni Boga kojega ne vidi.
062	1JO	004	021	Ovu zapovest imamo od njega: ko voli Boga, da voli i svoga brata.
062	1JO	005	001	Svako ko veruje da je Isus Hristos, rođen je od Boga, i svako ko voli Oca, voli i onog koji je rođen od njega.
062	1JO	005	002	A da smo deca Božija, znamo po tome što volimo Boga i držimo se njegovih zapovesti.
062	1JO	005	003	Ljubav prema Bogu znači ovo: držati njegove zapovesti. Njegove zapovesti nisu teške,
062	1JO	005	004	jer svi koji su rođeni od Boga pobeđuju svet. A ovo je sredstvo naše pobede: naša vera.
062	1JO	005	005	Ko pobeđuje svet, ako ne onaj koji veruje da je Isus Sin Božiji?
062	1JO	005	006	On, Isus Hristos, je onaj koji je došao vodom i krvlju. Ne samo vodom, nego vodom i krvlju. A sam Duh svedoči o ovome, jer Duh je istina.
062	1JO	005	007	Tako, imamo tri svedoka:
062	1JO	005	008	Duha, vodu i krv; a ovo troje se slažu.
062	1JO	005	009	Ako verujemo ljudskom svedočanstvu, [znajmo da] je Božije svedočanstvo veće. Ovo je Božije svedočanstvo kojim je Bog potvrdio svoga Sina:
062	1JO	005	010	ko veruje u Sina Božijega ima ovo svedočanstvo u svom [srcu], a ko ne veruje Bogu, pravi od njega lažljivca, jer nije poverovao svedočanstvu kojim je Bog potvrdio svoga Sina.
062	1JO	005	011	Ovo je svedočanstvo: Bog nam je dao život večni i ovaj život je u njegovom Sinu.
062	1JO	005	012	Ko ima Sina ima život, a ko nema Sina Božijeg, nema života.
062	1JO	005	013	Ovo sam napisao vama koji verujete u Sina Božijeg, da znate da imate večni život.
062	1JO	005	014	Ovo je pouzdanje koje imamo u njega: on nas sluša štogod da zatražimo po njegovoj volji.
062	1JO	005	015	A ako znamo da nas sluša što god zatražimo, onda znamo da već imamo ono što smo tražili od njega.
062	1JO	005	016	Ako neko vidi svoga brata da čini greh koji ne vodi u smrt, neka moli za njega i Bog će mu dati život. To je za one koji ne čine smrtni greh. Međutim, postoji greh koji vodi u smrt. Za takav [greh] ne kažem da se moli.
062	1JO	005	017	Svaka je nepravda greh, ali postoji greh koji ne vodi u smrt.
062	1JO	005	018	Znamo da svako ko je od Boga rođen ne živi grešno, jer ga onaj koji je rođen od Boga čuva, i Zli ga se ne dotiče.
062	1JO	005	019	Mi znamo da smo od Boga, a da je sav svet u [vlasti] Zloga.
062	1JO	005	020	Ali znamo da je Sin Božiji došao i dao nam razum da upoznamo Istinitoga. A mi smo u Istinitom – u njegovom Sinu Isusu Hristu. On je istinski Bog i večni život.
062	1JO	005	021	Dečice, čuvajte se idola!
#
# BOOK	063	2JO	2 John	2 Jovanova
063	2JO	001	001	[Od] starešine izabranoj gospođi i njenoj deci, koju u istini volim. I ne samo ja, nego i oni koji poznaju istinu,
063	2JO	001	002	zbog istine koja živi u nama i biće sa nama doveka.
063	2JO	001	003	Milost, milosrđe [i] mir od Boga Oca i Isusa Hrista, Očeva Sina, biće sa nama u istini i ljubavi.
063	2JO	001	004	Veoma sam se obradovao što sam među tvojom decom našao one koji žive u istini, upravo onako kako smo primili zapovest od Oca.
063	2JO	001	005	A sada te molim, gospođo: volimo jedni druge. Ovo ti ne pišem kao neku novu zapovest, nego [zapovest] koju smo imali od početka.
063	2JO	001	006	A ovo je ljubav: da živimo po njegovim zapovestima. A zapovest je ona koju ste čuli od početka: da živite u ljubavi.
063	2JO	001	007	Jer mnoge su se varalice pojavile u svetu, koji govore da Isus Hristos nije došao u telu. Ko god tako govori, on je varalica i antihrist.
063	2JO	001	008	Pazite da ne izgubite ono oko čega smo se mi trudili, nego da primite punu platu.
063	2JO	001	009	Ko ne ostaje u Hristovom učenju, već se udaljava od njega, nema Boga. Ko ostaje u njegovom učenju, on ima i Oca i Sina.
063	2JO	001	010	Ako neko dođe k vama, a ne donosi vam ovo učenje, ne primajte ga u svoju kuću, niti ga pozdravljajte.
063	2JO	001	011	Svako ko ga pozdravlja, postaje saučesnik u njegovim zlim delima.
063	2JO	001	012	Imam još mnogo toga da vam saopštim, ali to neću učiniti papirom i mastilom. Nadam se da ću doći k vama i da ću usmeno razgovarati sa vama, da se naša radost upotpuni.
063	2JO	001	013	Pozdravljaju te deca tvoje izabrane sestre.
#
# BOOK	064	3JO	3 John	3 Jovanova
064	3JO	001	001	Od starešine, voljenom Gaju, koga istinski volim.
064	3JO	001	002	Voljeni [moj], molim se da ti u svemu bude dobro, i da te zdravlje služi, kao što je tvojoj duši dobro.
064	3JO	001	003	Veoma sam se obradovao kada su neka braća došla i potvrdila mi da si veran istini, kao što uvek i živiš po njoj.
064	3JO	001	004	Za mene nema veće radosti od one kada čujem da moja deca po istini žive.
064	3JO	001	005	Voljeni [moj], verno postupaš u onome što činiš za braću, čak i za [one koji su] stranci.
064	3JO	001	006	Oni su posvedočili pred crkvom o tvojoj ljubavi. Dobro ćeš učiniti ako ih opremljene pošalješ na put kako je dostojno Boga.
064	3JO	001	007	Jer oni su radi [njegovog] imena krenuli na put, i ne primaju ništa od neznabožaca.
064	3JO	001	008	Prema tome, mi smo dužni da prihvatamo takve ljude, da bismo bili saradnici istine.
064	3JO	001	009	Pisao sam nešto i crkvi, ali nas ne prima Diotref, koji hoće da bude prvi među njima.
064	3JO	001	010	Zato ću ga, kada budem došao, podsetiti na ono što čini, te kako nas kleveće zlobnim rečima. I to mu nije dovoljno; šta više, on ne prima braću, te brani onima koji bi to hteli i isključuje ih iz crkve.
064	3JO	001	011	Voljeni [moj], ne ugledaj se na zlo, nego na dobro. Ko dobro čini, od Boga je, a ko čini zlo, [nikada] nije video Boga.
064	3JO	001	012	Što se tiče Dimitrija, za njega su svi dali dobro svedočanstvo, pa i sama istina svedoči pohvalno o njemu. I mi svedočimo, pa znaš da je naše svedočanstvo istinito.
064	3JO	001	013	Mnogo toga bih imao da ti saopštim, ali to neću učiniti perom i mastilom,
064	3JO	001	014	no se nadam da ću te uskoro videti, pa ćemo usmeno razgovarati. Mir sa tobom! Pozdravljaju te prijatelji. I ti pozdravi prijatelje, svakog poimence.
#
# BOOK	065	JUD	Jude	Judina
065	JUD	001	001	Juda, sluga Isusa Hrista, a brat Jakovljev, pozdravlja vas, izabrane, koji živite u ljubavi Boga Oca, i pod zaštitom Isusa Hrista.
065	JUD	001	002	[Imajte] obilje milosrđa, mira i ljubavi.
065	JUD	001	003	Voljeni [moji], iako sam sa velikim žarom hteo da vam pišem o našem zajedničkom spasenju, osetio sam potrebu da vas svojim pisanjem ohrabrim da se borite za veru koja je jednom zauvek predata svetima.
065	JUD	001	004	Jer ušunjali su se među [vas] neki ljudi, koji su davno određeni za sud. Oni su bezbožnici koji milost našega Boga izvrću u razuzdanost i poriču jedinog Gospodara, našeg Gospoda Isusa Hrista.
065	JUD	001	005	Želim da vas podsetim, iako znate sve ovo, da je Gospod izbavio [svoj] narod iz Egipta, a zatim uništio one koji nisu verovali.
065	JUD	001	006	A anđele koji se nisu držali svog poretka, nego su napustili mesto svoga boravišta, Bog čuva u večnim okovima pod mrakom za veliki dan kada će biti osuđeni.
065	JUD	001	007	Tako i Sodoma i Gomora, zajedno sa okolnim gradovima koji su se na isti način odavali bludu i žudeli za telom drugačije vrste, stoje kao primer, trpeći kaznu u večnom ognju.
065	JUD	001	008	Uprkos tome, ti što sanjaju viđenja, na isti način kaljaju svoje telo, preziru gospodstvo, i vređaju slavne [anđele].
065	JUD	001	009	A čak se ni arhanđel Mihailo, dok se u svađi sa đavolom prepirao oko Mojsijevog tela, nije usudio da iznese pogrdan sud protiv njega, nego je rekao: „Neka te Gospod ukori!“
065	JUD	001	010	Ali ovi ljudi vređaju ono što ne razumeju; a ono što znaju nagonski, poput nerazumnih životinja, upravo je ono što ih vodi u propast.
065	JUD	001	011	Teško njima! Oni su pošli Kajinovim putem, i zbog novca upali u zabludu kao Valam, i digli bunu kao Korej. Zato će tako i izginuti.
065	JUD	001	012	Oni su kao ljage na vašim zajedničkim obedima; bestidno se goste sa vama, a vode brigu samo za sebe. Oni su kao bezvodni oblaci gonjeni vetrovima; [kao] stabla u poznu jesen, besplodna, dvaput usahla i iz korena iščupana.
065	JUD	001	013	I kao što besni morski talasi izbacuju penu, tako oni iznose svoja sramotna dela. Oni su [kao] lutajuće zvezde kojima je pripremljena mrkla tama za večnost.
065	JUD	001	014	O ovima je prorokovao Enoh, sedmi od Adama, rekavši: „Evo, dolazi Gospod sa hiljadama svojih svetih,
065	JUD	001	015	da sudi svima i da osudi sve bezbožnike za sva bezbožna dela koja su učinili, i za sve drske reči koje su bezbožni grešnici izrekli protiv njega.“
065	JUD	001	016	Ti ljudi uvek gunđaju i žale se na sudbinu; oni žive po sopstvenim željama, razmeću se rečima i iz koristi laskaju ljudima.
065	JUD	001	017	Voljeni [moji], setite se reči koje su prorekli apostoli našeg Gospoda Isusa Hrista.
065	JUD	001	018	Oni su vam rekli da će se u poslednja vremena pojaviti podrugljivci koji će živeti po svojim bezbožnim željama.
065	JUD	001	019	To su oni što prave razdore, telesnim čulima vođeni ljudi koji nemaju Duha.
065	JUD	001	020	A vi, voljeni [moji], izgrađujte se na temeljima vaše najsvetije vere, moleći se u Duhu Svetom.
065	JUD	001	021	Držite se Božije ljubavi dok čekate milosrđe našeg Gospoda Isusa Hrista, koje vodi u večni život.
065	JUD	001	022	Prema onima koji se kolebaju budite milosrdni.
065	JUD	001	023	Druge izbavljajte istržući ih iz ognja. Budite milosrdni prema takvima uz oprez, ali mrzite i samu odeću okaljanu telom.
065	JUD	001	024	A onome koji je u stanju da vas sačuva od pada i dovede vas besprekorne i radosne u svoju slavnu prisutnost,
065	JUD	001	025	jedinome Bogu Spasitelju našem posredstvom Isusa Hrista, Gospoda našeg, pripada slava, veličanstvo, sila i vlast od prošlosti, sada i zauvek. Amin.
#
# BOOK	066	REV	Revelation	Otkrivenje
066	REV	001	001	[Ovo je] otkrivenje [koje je obznanio] Isus Hristos. Bog mu je dao ovo otkrivenje da pokaže svojim slugama šta se mora uskoro dogoditi. To je obznanio preko svog anđela kojeg je poslao svome sluzi Jovanu,
066	REV	001	002	koji je u svojstvu svedoka preneo reč Božiju i poruku Isusa Hrista, sve što je video.
066	REV	001	003	Blago onome koji čita reči ovog proroštva, i blago onome koji sluša i vrši ono što je u njemu zapisano, jer vreme se približilo!
066	REV	001	004	Jovan [pozdravlja] sedam crkava u [Maloj] Aziji: Milost vam i mir od onoga koji jeste, koji je bio, i koji će doći, i od sedam duhova koji su pred njegovim prestolom,
066	REV	001	005	i od Isusa Hrista, vernog svedoka, Prvog koji je ustao iz mrtvih, i Vladara nad carevima zemaljskim. Onome koji nas voli i koji nas je svojom krvlju oprao od naših greha,
066	REV	001	006	i učinio nas carstvom sveštenika [koje služi] Bogu i Ocu njegovom, njemu slava i sila od sad i doveka. Amin.
066	REV	001	007	Evo, on dolazi na oblacima i gledaće ga svako oko, i oni koji su ga proboli, pa će zakukati zbog njega svi narodi zemaljski.
066	REV	001	008	„Ja sam Alfa i Omega – govori Gospod Bog – Svedržitelj, onaj koji jeste, koji je bio, i koji će doći!“
066	REV	001	009	Ja, Jovan, vaš brat i sudeonik u nevoljama, Carstvu i postojanom podnošenju radi Isusa, nađoh se na ostrvu koje se zove Patmos, zbog [propovedanja] reči Božije i poruke o Isusu.
066	REV	001	010	U dan Gospodnji, Duh me obuze, i ja začuh snažan glas iza sebe, sličan zvuku trube,
066	REV	001	011	kako govori: „Zapiši ono što vidiš i pošalji u sedam crkava: u Efes, Smirnu, Pergam, Tijatiru, Sard, Filadelfiju i Laodikiju.“
066	REV	001	012	Kad sam se okrenuo da vidim čiji je to glas, ugledao sam sedam zlatnih svećnjaka,
066	REV	001	013	i usred svećnjaka nekoga „kao sin čovečiji.“Bio je obučen u dugu odeždu i opasan zlatnim pojasem oko prsiju.
066	REV	001	014	Kosa na njegovoj glavi bila je bela kao vuna, ili kao sneg, a njegove oči kao užareni oganj.
066	REV	001	015	Noge su mu bile kao blistava bronza kaljena u peći, a njegov glas kao huk mnogih voda.
066	REV	001	016	U svojoj desnoj ruci držao je sedam zvezda, a iz njegovih usta je izlazio mač oštar s obe strane. Lice mu je sijalo kao kad sunce sija punom snagom.
066	REV	001	017	Kad sam ga video, pao sam pred njegove noge kao mrtav. Ali on položi svoju desnicu na mene i reče: „Ne boj se! Ja sam Prvi i Poslednji.
066	REV	001	018	Ja sam Živi! Bio sam mrtav, ali, evo, živim od sad i doveka, i imam ključeve od smrti i od Sveta mrtvih.
066	REV	001	019	Napiši, dakle, što si video, o sadašnjim zbivanjima i o onome što će se dogoditi posle toga.
066	REV	001	020	Ovo je značenje tajne o sedam zvezda koje si video u mojoj desnici i sedam zlatnih svećnjaka: sedam zvezda su anđeli sedam crkava, a sedam svećnjaka su sedam crkava.
066	REV	002	001	Anđelu crkve u Efesu napiši:’Ovo govori onaj koji drži sedam zvezda u svojoj desnici i hoda među sedam zlatnih svećnjaka.
066	REV	002	002	Znam tvoja dela, tvoj trud, i tvoju postojanost, te da ne možeš da podneseš zle ljude. Ti si iskušao one koji sebe nazivaju apostolima, a u stvari to nisu, i otkrio si da su lažljivci.
066	REV	002	003	Znam i to da si postojan i da si mnogo podneo radi mene, a da nisi pokleknuo.
066	REV	002	004	Ipak, imam nešto protiv tebe: izgubio si onu žarku ljubav koju si imao u početku.
066	REV	002	005	Seti se, dakle, kakav si bio pre nego što si pao, pokaj se i čini dela koja si činio u početku. U protivnom, doći ću k tebi i ukloniću tvoj svećnjak s njegovog mesta, ako se ne pokaješ.
066	REV	002	006	Ipak, ovo činiš [dobro]: mrziš dela nikolaita koja i ja mrzim.
066	REV	002	007	Ko ima uši, neka sluša šta Duh govori crkvama! A pobedniku ću dati da jede plod od drveta života, koje je u Božijem raju.’
066	REV	002	008	Anđelu crkve u Smirni napiši:’Ovo govori Prvi i Poslednji, koji je bio mrtav, ali je oživeo.
066	REV	002	009	Znam tvoju nevolju i siromaštvo. Ipak, ti si bogat! Znam i za uvrede koje su ti naneli oni koji sebe nazivaju Jevrejima, ali to nisu; oni su Satanina sinagoga.
066	REV	002	010	Ne boj se onoga što treba da pretrpiš. Evo, đavo će neke od vas baciti u tamnicu da vas kuša, i bićete deset dana u nevolji. Budi veran do smrti, pa ću ti dati venac života.
066	REV	002	011	Ko ima uši, neka sluša šta Duh govori crkvama! Pobedniku druga smrt neće nauditi.’
066	REV	002	012	Anđelu crkve u Pergamu napiši:’Ovo govori onaj koji drži mač oštar sa obe strane.
066	REV	002	013	Znam da živiš tamo gde je presto Satanin. Ipak, ti si mi veran i nisi se odrekao vere u mene ni u dane kada je moj verni svedok Antipa bio ubijen kod vas – gde Satana prebiva.
066	REV	002	014	Ali imam nešto malo protiv tebe. Naime, imaš tamo neke koji drže učenje Valama, koji je poučio Valaka da navede na greh narod Izrailjev, da jedu hranu žrtvovanu idolima i da se odaju bludu.
066	REV	002	015	Tako i ti imaš takve koji drže učenje nikolaita.
066	REV	002	016	Pokaj se, dakle, jer ako nećeš, doći ću ti uskoro, pa ću zaratiti s njima mačem svojih usta.
066	REV	002	017	Ko ima uši, neka sluša šta Duh govori crkvama! Pobedniku ću dati skrivenu manu i beli kamen. Na kamenu je upisano novo ime, koje ne zna niko sem onoga koji ga prima.’
066	REV	002	018	Anđelu crkve u Tijatiri napiši:’Ovo govori Sin Božiji, koji ima oči kao užareni oganj, a noge kao blistava bronza.
066	REV	002	019	Znam tvoja dela, [tvoju] ljubav, [tvoju] veru, [tvoju] službu i tvoju postojanost. Znam i da tvoja sadašnja dela nadmašuju ona pređašnja.
066	REV	002	020	Ali imam nešto protiv tebe: dopuštaš, naime, ženi po imenu Jezavelja, koja sebe naziva proročicom, da uči i zavodi moje sluge da se odaju bludu i da jedu meso žrtvovano idolima.
066	REV	002	021	Dao sam joj neko vreme da se pokaje, ali ona neće da se pokaje za svoje bludničenje.
066	REV	002	022	Evo, baciću je na postelju, a one koji bludniče sa njom u veliku nevolju, ako se ne pokaju za svoja dela.
066	REV	002	023	A njenu decu izručiću smrti, pa će sve crkve znati da sam ja onaj koji ispituje bubrege i srca. Ja ću svakome od vas platiti.
066	REV	002	024	A vama ostalima u Tijatiri, koji ne sledite ovo učenje i koji, po vašim rečima, niste upoznali satanske dubine, kažem: ne namećem vam dodatno breme.
066	REV	002	025	Samo držite čvrsto ono što imate, dok ja ne dođem.
066	REV	002	026	A pobedniku, onome koji do kraja čini što sam zapovedio, daću vlast nad narodima,
066	REV	002	027	da vlada nad njima gvozdenim žezlom, i da ih razbija kao zemljano posuđe.
066	REV	002	028	Tu vlast sam primio od svoga Oca. I još ću mu dati zvezdu Danicu.
066	REV	002	029	Ko ima uši, neka sluša šta Duh govori crkvama!’
066	REV	003	001	Anđelu crkve u Sardu napiši:’Ovo govori onaj koji ima sedam Božijih duhova i sedam zvezda. Znam tvoja dela. Nazivaju te živim, a u stvari si mrtav!
066	REV	003	002	Probudi se i učvrsti ostale koji su na umoru. Nisam, naime, našao da su tvoja dela savršena pred mojim Bogom.
066	REV	003	003	Seti se onoga što si primio i čuo. Drži se toga i pokaj se. A ako ne budeš budan, doći ću kao lopov, pa nećeš znati u koji ću čas doći k tebi.
066	REV	003	004	Ipak, imaš nekoliko njih u Sardu koji nisu okaljali svoju odeću; oni će hoditi sa mnom obučeni u belo, jer su dostojni.
066	REV	003	005	Pobednika ću obući u belu odeždu i neću izbrisati njegovo ime iz Knjige života, nego ću izjaviti da mi pripada pred mojim Ocem i pred njegovim anđelima.
066	REV	003	006	Ko ima uši, neka sluša šta Duh govori crkvama!’
066	REV	003	007	Anđelu crkve u Filadelfiji napiši:’Ovo govori Sveti, Istiniti, koji ima ključ Davidov. Što on otvori, niko ne može da zatvori, i što zatvori, niko ne može da otvori.
066	REV	003	008	Znam tvoja dela. Evo, otvorio sam vrata pred tobom koja niko ne može da zatvori. Jer, premda imaš malo sile, ipak si održao moje učenje i nisi se odrekao moga imena.
066	REV	003	009	Evo, dovešću neke iz Satanine sinagoge koji za sebe govore da su Jevreji, a u stvari lažu, jer to nisu. Ja ću učiniti da dođu k tebi i da se poklone pred tvojim nogama, pa će razumeti da te volim.
066	REV	003	010	A pošto si postojano održao što sam ti zapovedio, sačuvaću te od časa iskušenja koji će doći na sav svet, da iskuša stanovnike zemlje.
066	REV	003	011	Evo, dolazim uskoro. Drži čvrsto ono što imaš, da niko ne uzme tvoj venac!
066	REV	003	012	Pobednika ću učiniti stubom u hramu svoga Boga, te nikada neće izaći iz njega. Napisaću na njemu ime svoga Boga i ime grada Boga svoga, novog Jerusalima, koji silazi sa neba od mog Boga, i moje novo ime.
066	REV	003	013	Ko ima uši, neka sluša šta Duh govori crkvama!’
066	REV	003	014	Anđelu crkve u Laodikiji napiši:’Ovo govori Amin, Verni i Istiniti svedok, uzrok svemu što je Bog stvorio.
066	REV	003	015	Znam tvoja dela. Ti nisi ni hladan ni vruć. Da si bar hladan ili vruć!
066	REV	003	016	Ali pošto si mlak, ni vruć ni hladan, izbljuvaću te iz svojih usta.
066	REV	003	017	Ti, naime, govoriš: „Bogat sam i prebogat; ništa mi ne treba!“, a ne znaš da si jadan i bedan, siromašan, slep i go.
066	REV	003	018	Zato ti savetujem da kupiš od mene zlata žeženog da se obogatiš, i belu odeću da se obučeš, da se ne pokaže tvoja golotinja, pa da se osramotiš, i lekovitu mast da namažeš oči, te da progledaš.
066	REV	003	019	Ja korim i kažnjavam one koje volim. Stoga, budi revnostan i pokaj se.
066	REV	003	020	Evo, stojim pred vratima i kucam; ko čuje moj glas i otvori vrata, ući ću k njemu i večerati s njim, i on sa mnom.
066	REV	003	021	Pobedniku ću dati da sedne sa mnom na moj presto, kao što sam i ja pobedio i seo sa svojim Ocem na njegov presto.
066	REV	003	022	Ko ima uši, neka sluša šta Duh govori crkvama!’“
066	REV	004	001	Nakon toga sam video: gle, otvorena vrata na nebu. Glas sličan zvuku trube koji sam ranije čuo kad je govorio sa mnom, reče mi: „Popni se ovamo i pokazaću ti šta treba da se dogodi posle ovoga.“
066	REV	004	002	Istog trena me Duh obuze, te ugledah na nebu presto i nekoga kako sedi na njemu.
066	REV	004	003	Taj što je sedeo na prestolu bio je kao dragi kamen, kao jaspis i sard, a oko prestola je bila duga boje smaragda.
066	REV	004	004	Presto je okruživalo dvadeset četiri prestola na kojima su sedele dvadeset četiri starešine obučene u belo, sa zlatnim krunama na svojim glavama.
066	REV	004	005	Iz prestola su izbijale munje; čuli su se glasovi i grmljavina. Ispred prestola gorelo je sedam buktinja, a to su sedam Božijih duhova.
066	REV	004	006	Ispred prestola je još bilo nešto kao stakleno more, slično kristalu. U sredini, oko prestola, stajala su četiri bića puna očiju spreda i straga.
066	REV	004	007	Prvo biće bilo je slično lavu, drugo je bilo slično teletu, treće je imalo ljudski lik, a četvrto je bilo slično orlu u letu.
066	REV	004	008	Svako od četiri bića imalo je po šest krila, punih očiju sa spoljne i unutrašnje strane. Oni i dan i noć bez prestanka govore:
066	REV	004	009	A kad su bića dala čast, slavu i zahvalnost onome koji je sedeo na prestolu, koji živi od sad i doveka,
066	REV	004	010	padoše [ničice] dvadeset četiri starešine pred onim koji je sedeo na prestolu, pa se pokloniše onome koji živi od sad i doveka. Svoje krune staviše pred presto, govoreći:
066	REV	004	011	„Dostojan si, Gospode, Bože naš, da primiš slavu, čast i silu, jer ti si stvorio sve, i tvojom je voljom nastalo i bilo stvoreno.“
066	REV	005	001	Zatim sam u desnici onoga što je sedeo na prestolu video svitak, ispisan iznutra i spolja. Bio je zapečaćen sa sedam pečata.
066	REV	005	002	Tada sam video moćnog anđela kako objavljuje snažnim glasom: „Ko je dostojan da otvori svitak i da otpečati njegove pečate?“
066	REV	005	003	I niko na nebu, na zemlji i pod zemljom nije mogao da otvori svitak i da pogleda u njega.
066	REV	005	004	Gorko zaplakah što se niko nije našao dostojnim da otvori svitak i da pogleda u njega.
066	REV	005	005	Jedan od starešina mi reče: „Ne plači! Evo, pobedio je Lav iz Judina plemena, Koren Davidov; on je u stanju da otvori svitak i njegovih sedam pečata.“
066	REV	005	006	Potom sam video Jagnje sred prestola, i oko njega četiri bića i starešine. Izgledalo je kao zaklano. Imalo je sedam rogova i sedam očiju, a to su sedam Božijih duhova poslatih po svoj zemlji.
066	REV	005	007	[Jagnje] je prišlo onome što sedi na prestolu i uzelo svitak iz njegove desnice.
066	REV	005	008	A kada je uzelo svitak, četiri bića i dvadeset četiri starešine padoše [ničice] pred Jagnjetom. Svaki od njih je imao kitaru i zlatne zdele, pune tamjana, a to su molitve svetih.
066	REV	005	009	Oni su pevali novu pesmu: „Dostojan si da uzmeš svitak, i otvoriš njegove pečate, jer si bio zaklan, te si svojom krvlju otkupio Bogu ljude iz svakog plemena i jezika, naroda i narodnosti.
066	REV	005	010	Ti si ih učinio carstvom sveštenika Bogu našemu, i oni će vladati nad zemljom!“
066	REV	005	011	Tada sam oko prestola video mnoštvo anđela. Čuo sam njihove glasove, i glasove bića i starešina. Anđeli, kojih je bilo na hiljade i milione,
066	REV	005	012	klicali su snažnim glasom: „Dostojno je Jagnje, koje je bilo zaklano, da primi moć i bogatstvo, mudrost i silu, slavu, čast i blagoslov.“
066	REV	005	013	Onda sam čuo sva živa bića na nebu, na zemlji, pod zemljom i sve što živi u moru i na njemu, kako govore: „Onome koji sedi na prestolu i Jagnjetu, pripada blagoslov i čast, slava i vlast od sad i doveka!“
066	REV	005	014	A četiri bića rekoše: „Amin!“, a starešine padoše [ničice] i pokloniše se.
066	REV	006	001	Zatim sam video da je Jagnje otvorilo jedan od sedam pečata. Čuo sam jedno od četiri bića kako gromkim glasom govori: „Dođi!“
066	REV	006	002	Pogledam, a ono beli konj. Onaj koji je sedeo na njemu imao je streljački luk. Njemu je dat venac, te on [kao] pobednik ode da pobedi.
066	REV	006	003	Kad je Jagnje otvorilo drugi pečat, čuo sam drugo biće kako govori: „Dođi!“
066	REV	006	004	Pojavi se drugi, riđi konj. Onaj koji je sedeo na njemu dobio je vlast da uzme mir sa zemlje, da se ljudi pokolju među sobom. Njemu je dat veliki mač.
066	REV	006	005	Kad je Jagnje otvorilo treći pečat, čuo sam treće biće kako govori: „Dođi!“Pogledam, a ono konj vranac. Onaj koji je sedeo na njemu držao je vagu u svojoj ruci.
066	REV	006	006	Tada sam čuo neki glas koji kao da je dopirao između četiri bića. Glas je govorio: „Mera pšenice za srebrnjak, a tri mere ječma za srebrnjak. A ulju i vinu nemoj da naškodiš.“
066	REV	006	007	Kad je Jagnje otvorilo četvrti pečat, čuo sam glas četvrtog bića kako govori: „Dođi!“
066	REV	006	008	Pogledam, a ono konj zelenko. Onome što je sedeo na njemu ime je „Smrt“, i za njim ide Svet mrtvih. Njima je data vlast nad četvrtinom zemlje da ubijaju mačem, glađu, zarazom, i divljim životinjama.
066	REV	006	009	Kad je Jagnje otvorilo peti pečat, video sam pod žrtvenikom duše zaklanih zbog propovedanja Božije reči i ustrajnog svedočenja.
066	REV	006	010	Oni povikaše snažnim glasom: „O, sveti i istiniti Gospodaru, koliko će još proći dok ne osudiš ljude na zemlji i izvršiš osvetu nad onima koji su prolili našu krv?“
066	REV	006	011	Svakome od njih je data bela odeća, te im je rečeno da se strpe na kratko, dok se ne ispuni broj njihovih saradnika u službi i braće, koji treba da budu pobijeni kao i oni.
066	REV	006	012	Video sam kad je Jagnje otvorilo šesti pečat. Tada nastade veliki zemljotres; sunce je pocrnelo kao žalobna odeća, a mesec postao [crven] kao krv.
066	REV	006	013	Zvezde padoše s neba na zemlju, kao nedozrele smokve kad popadaju s drveta, zaljuljane jakim vetrom.
066	REV	006	014	Nebo se rascepi kao pocepana knjiga, a svaka planina i ostrvo pokrenuše se sa svog mesta.
066	REV	006	015	A carevi zemaljski, velikaši, zapovednici, bogataši i moćnici, te svaki rob i slobodnjak, posakrivaše se po pećinama i po procepima planinskih stena.
066	REV	006	016	Oni rekoše planinama i stenama: „Padnite na nas i sakrijte nas od lica onog koji sedi na prestolu i od gneva Jagnjetovog.
066	REV	006	017	Jer došao je veliki dan njihovog gneva, i ko može da opstane?“
066	REV	007	001	Nakon toga, video sam četiri anđela kako stoje na četiri ugla zemlje i zadržavaju četiri vetra na zemlji, da nijedan vetar ne duva ni na zemlju, ni na more, niti na ikakvo drvo.
066	REV	007	002	Zatim sam video drugog anđela koji je dolazio s istoka. Sa sobom je imao pečat živoga Boga. On doviknu snažnim glasom onoj četvorici anđela kojima je data vlast da naude zemlji i moru:
066	REV	007	003	„Ne udite zemlji, ni moru, niti drveću, dok ne zapečatimo čela slugu našega Boga!“
066	REV	007	004	Onda sam čuo broj zapečaćenih. Bilo ih je stotinu četrdeset četiri hiljade iz svakog plemena naroda Izrailjevog:
066	REV	007	005	iz Judinog plemena dvanaest hiljada, iz Ruvimovog plemena dvanaest hiljada, iz Gadovog plemena dvanaest hiljada,
066	REV	007	006	iz Asirovog plemena dvanaest hiljada, iz Neftalimovog plemena dvanaest hiljada, iz Manasijinog plemena dvanaest hiljada,
066	REV	007	007	iz Simeunovog plemena dvanaest hiljada, iz Levijevog plemena dvanaest hiljada, iz Isaharovog plemena dvanaest hiljada,
066	REV	007	008	iz Zavulonovog plemena dvanaest hiljada, iz Josifovog plemena dvanaest hiljada, i iz Venijaminovog plemena dvanaest hiljada.
066	REV	007	009	Zatim sam video mnoštvo ljudi, koje niko nije mogao da izbroji. Bilo ih je od svake narodnosti, plemena, naroda i jezika. Stajali su pred prestolom i pred Jagnjetom obučeni u belu odeću i sa palmama u svojim rukama.
066	REV	007	010	Oni gromko uskliknuše: „Spasenje pripada našem Bogu koji sedi na prestolu i Jagnjetu!“
066	REV	007	011	A svi anđeli, starešine i četiri bića koji su stajali oko prestola, padoše ničice na zemlju pred prestolom, pa se pokloniše Bogu,
066	REV	007	012	govoreći: „Amin! Blagoslov i slava, mudrost i zahvalnost, čast, sila i snaga, pripadaju našem Bogu, od sad i doveka. Amin!“
066	REV	007	013	Tada me jedan od starešina upita: „[Znaš li] ko su ovi u beloj odeći i odakle dolaze?“
066	REV	007	014	Ja mu odgovorim: „To ti znaš, gospodaru moj.“On mi reče: „To su oni što su prošli kroz velike nevolje. Oni su oprali svoju odeću i izbelili je Jagnjetovom krvlju.
066	REV	007	015	Zato stoje pred Božijim prestolom i danonoćno služe Bogu u njegovom hramu. A onaj koji sedi na prestolu nastaniće se među njima.
066	REV	007	016	Oni nikad više neće biti gladni ni žedni, i neće ih peći sunce, niti ikakva žega,
066	REV	007	017	jer će Jagnje, koje je nasred prestola, biti njihov Pastir. Ono će ih voditi na izvore vode života, a Bog će obrisati svaku suzu sa njihovih očiju.“
066	REV	008	001	Kad je Jagnje otvorilo sedmi pečat, nastade tišina na nebu oko pola sata.
066	REV	008	002	Zatim sam video sedam anđela koji stoje pred Bogom; njima je bilo dato sedam truba.
066	REV	008	003	Došao je drugi anđeo sa zlatnom kadionicom i stao kod žrtvenika. Njemu je bilo dato mnogo tamjana da ga s molitvama svetih prinese na zlatni žrtvenik kod prestola.
066	REV	008	004	Dim od tamjana iz kadionice u anđelovoj ruci podiže se k Bogu, zajedno sa molitvama svetih.
066	REV	008	005	Onda je anđeo uzeo kadionicu, napunio je vatrom sa žrtvenika i izručio je na zemlju, nakon čega nastaše gromovi, grmljavina, munje i zemljotres.
066	REV	008	006	Onih sedam anđela sa sedam truba pripremiše se da zatrube.
066	REV	008	007	Kad je zatrubio prvi anđeo, grad i vatra pomešani s krvlju behu bačeni na zemlju, pa trećina zemlje, trećina drveća i trećina trave izgoreše.
066	REV	008	008	Kad je zatrubio drugi anđeo, nešto kao ogromna planina užarena od ognja, bi bačena u more, te se trećina mora pretvori u krv.
066	REV	008	009	Trećina živih bića u moru izgibe, a trećina brodova propade.
066	REV	008	010	Kad je zatrubio treći anđeo, s neba pade velika zvezda, goreći kao buktinja. Zvezda je pala na trećinu reka i izvora.
066	REV	008	011	Toj zvezdi je ime „Pelen“. Trećina voda postala je gorka od nje, tako da mnogi ljudi pomreše od gorčine voda.
066	REV	008	012	Kad je zatrubio četvrti anđeo, nešto udari trećinu sunca, trećinu meseca i trećinu zvezda, tako da su za trećinu potamneli. Tako su i dan i noć ostali bez trećine sjaja.
066	REV	008	013	Onda sam spazio orla kako leti posred neba i čuo kako govori jakim glasom: „Teško, teško, teško stanovnicima zemlje kad se oglasi zvuk preostalih truba one trojice anđela koji će zatrubiti!“
066	REV	009	001	Kad je zatrubio peti anđeo, video sam zvezdu koja je pala s neba na zemlju. Zvezdi je dat ključ od ždrela bezdana.
066	REV	009	002	Ždrelo bezdana se otvori, i iz njega pokulja dim, kao dim iz velike peći, tako da su se sunce i vazduh pomračili od dima iz bezdana.
066	REV	009	003	Iz dima izađoše na zemlju skakavci; njima je data moć zemaljskih škorpija.
066	REV	009	004	Bilo im je rečeno da ne naškode travi na zemlji, ni zelenilu, niti ikakvom drvetu, nego samo ljudima koji na svojim čelima nemaju Božiji pečat.
066	REV	009	005	Međutim, nije im bilo dozvoljeno da ih ubijaju, nego samo da ih muče tokom pet meseci. Njihovo mučenje slično je mučenju od uboda škorpije.
066	REV	009	006	U te dane, ljudi će tražiti smrt, ali je neće naći; želeće da umru, ali će smrt bežati od njih.
066	REV	009	007	Skakavci su izgledom bili slični konjima opremljenim za boj. Na glavama su imali nešto slično zlatnim krunama. Lica su im bila ljudska,
066	REV	009	008	kosa im je bila ženska, a zubi kao u lava.
066	REV	009	009	Na sebi su imali oklope kao od gvožđa, a šum njihovih krila bio je kao tutnjava bojnih kola sa mnoštvom konja koji hrle u boj.
066	REV	009	010	Na repovima su imali žalac kao u škorpije, i u njima moć da naude ljudima tokom pet meseci.
066	REV	009	011	Oni imaju nad sobom cara, anđela bezdana, koji se na jevrejskom jeziku zove Avadon, a na grčkom Apolion.
066	REV	009	012	Prva nevolja prođe; evo, dolaze još druge dve za njom.
066	REV	009	013	Kad je zatrubio šesti anđeo, čuo sam jedan glas koji je dolazio iz četiri roga na zlatnom žrtveniku koji stoji pred Bogom.
066	REV	009	014	Glas reče šestom anđelu s trubom: „Odreši četiri anđela koji su svezani na velikoj reci Eufrat.“
066	REV	009	015	I odrešiše se četiri anđela koji su bili spremni za taj čas, dan, mesec i godinu, da pobiju trećinu čovečanstva.
066	REV	009	016	Čuo sam da je broj te vojske bio dve stotine miliona konjanika.
066	REV	009	017	A konji i njihovi konjanici, koje sam video u viđenju, izgledali su ovako: konjanici su imali na sebi oklope vatrene, plavetne i sumporne boje; glave konja bile su kao glave lavova, a iz njihovih usta izlazili su oganj, dim i sumpor.
066	REV	009	018	Od ove tri pošasti – ognja, dima i sumpora – koje su izlazili iz njihovih usta, pogibe trećina čovečanstva.
066	REV	009	019	Moć ovih konja bila je u njihovim ustima i u njihovim repovima. Naime, njihovi repovi bili su slični zmijskim glavama pomoću kojih mogu da naude.
066	REV	009	020	Ali ostali ljudi koji nisu izginuli od ovih pošasti, nisu se pokajali zbog idola koje su načinili svojim rukama. Oni nisu prestali da se klanjaju zlim duhovima i idolima od zlata, srebra, bronze, kamena i drveta, koji ne mogu ni da vide, ni da čuju, niti da hodaju.
066	REV	009	021	Nisu se pokajali ni za svoja ubistva, ni za svoja vračanja, ni za svoje bludničenje, niti za svoje krađe.
066	REV	010	001	Zatim sam video još jednog moćnog anđela kako silazi sa neba. Bio je obavijen oblakom, a oko svoje glave imao je dugu. Lice mu je bilo kao sunce, a njegove noge kao vatreni stubovi.
066	REV	010	002	U svojoj ruci je imao otvorenu knjižicu. Tada je stao desnom nogom na more, a levom na zemlju,
066	REV	010	003	i povikao veoma glasno, kao kad riče lav. Kad je povikao, progovoriše sedam gromova kroz grmljavinu.
066	REV	010	004	A kad su gromovi progovorili, hteo sam da pišem, ali sam začuo glas sa neba: „Ostavi skrivenim to što je reklo sedam gromova; to ne zapisuj!“
066	REV	010	005	A anđeo koga sam video da stoji na moru i na zemlji, podiže svoju desnicu prema nebu,
066	REV	010	006	pa se zakle onim što živi od sad i doveka, onim koji je stvorio nebo i što je na njemu, zemlju i što je na njoj, i more i što je u njemu, govoreći: „Neće biti odlaganja!
066	REV	010	007	Nego u dan kad zatrubi sedmi anđeo, Bog će privesti kraju svoj tajni naum, koji je objavio svojim slugama, prorocima.“
066	REV	010	008	Zatim sam čuo glas sa neba koji mi je ponovo rekao: „Idi i uzmi otvorenu knjigu iz ruke anđela koji stoji na moru i na zemlji!“
066	REV	010	009	Otišao sam k anđelu i rekao mu da mi da knjižicu. A on mi reče: „Uzmi i pojedi je; biće ti gorka trbuhu, ali će ti u ustima biti slatka.“
066	REV	010	010	Uzeo sam knjižicu iz anđelove ruke i progutao je. Bila mi je slatka u ustima, a gorka u trbuhu.
066	REV	010	011	Onda mi rekoše: „Treba ponovo da prorokuješ o mnogim narodnostima, narodima, jezicima i carevima.“
066	REV	011	001	Zatim mi je data trska slična štapu, te mi je rečeno: „Ustani i izmeri hram Božiji i žrtvenik, te izbroj one što se klanjaju u njemu.“
066	REV	011	002	A spoljašnje dvorište hrama izostavi, ne meri ga, jer je dato mnogobošcima, koji će gaziti svetim gradom četrdeset dva meseca.
066	REV	011	003	A ja ću poslati dvojicu svojih svedoka, da u kostreti prorokuju hiljadu dve stotine šezdeset dana.
066	REV	011	004	Oni su dve masline i dva svećnjaka koji stoje pred Gospodarem zemlje.
066	REV	011	005	A ako ko pokuša da im naudi, oganj izlazi iz njihovih usta i proždire njihove neprijatelje. Ako neko hoće da im naudi, mora ovako da pogine.
066	REV	011	006	Oni imaju moć da zatvore nebo da ne pada kiša dok prorokuju, kao i moć da vodu pretvore u krv i da udare zemlju svakojakim pošastima, kad god to zažele.
066	REV	011	007	A kad završe svoje svedočanstvo, Zver koja izlazi iz bezdana zaratiće protiv njih, pa će ih pobediti i ubiti.
066	REV	011	008	Njihova telesa ležaće na trgu velikog grada, koji se u duhovnom smislu zove „Sodoma“i „Egipat“, gde je i njihov Gospod bio razapet.
066	REV	011	009	Ljudi iz raznih naroda, plemena, jezika, i narodnosti gledaće njihova telesa tri i po dana, i neće dozvoliti da se njihova telesa sahrane u grob.
066	REV	011	010	A stanovnici zemlje likovaće nad njima i slaviti, te slati darove jedni drugima, jer su ta dva proroka namučila stanovnike zemlje.
066	REV	011	011	Ali nakon tri i po dana, Bog udahnu duh života u njih, te oni stadoše na svoje noge, pa veliki strah obuze one koji su ovo gledali.
066	REV	011	012	Tada začuše snažan glas sa neba kako im govori: „Uznesite se ovamo!“Oni se uzneše na oblaku u nebo, dok su ih njihovi neprijatelji gledali.
066	REV	011	013	U taj čas nastade veliki zemljotres, te sruši deseti deo grada i usmrti sedam hiljada ljudi. Ostali se uplašiše, pa proslaviše Boga nebeskog.
066	REV	011	014	Druga nevolja prođe, evo, ubrzo dolazi treća.
066	REV	011	015	Kad je sedmi anđeo zatrubio, odjeknuše snažni glasovi na nebu, koji su govorili: „Carstvo sveta postade Carstvo našeg Gospoda i njegovog Hrista. On će vladati od sad i doveka.“
066	REV	011	016	A dvadeset četiri starešine koje sede na svojim prestolima pred Bogom, padoše ničice na zemlju i pokloniše se Bogu,
066	REV	011	017	govoreći: „Zahvaljujemo ti, Gospode, Bože, Svedržitelju, koji jesi i koji si bio, što si uzeo svoju veliku silu i zacario se.
066	REV	011	018	Pobesneše narodi, ali tvoj gnev dođe, i vreme da sudiš mrtvima. [Dođe vreme] da nagradiš tvoje sluge, proroke, tvoj narod, i one što ti se klanjaju, male i velike, a da uništiš one što upropašćuju zemlju.“
066	REV	011	019	Zatim se otvorio Božiji hram na nebu, i u njemu se pokazao Kovčeg njegovog saveza. Tada udariše munje, tutnjava, gromovi, potres i veliki grad.
066	REV	012	001	Pojavi se veliki znak na nebu: žena odevena u sunce; mesec je bio pod njenim nogama, a na njenoj glavi bio je venac od dvanaest zvezda.
066	REV	012	002	Bila je trudna i vikala od porođajnih bolova i muka.
066	REV	012	003	Zatim se pojavi drugi znak na nebu: ogromna crvena Aždaja sa sedam glava i deset rogova, i sa sedam kruna na svojim glavama.
066	REV	012	004	Svojim repom ona povuče trećinu zvezda sa neba i baci ih na zemlju. Zatim stade pred ženu koja je trebalo da rodi, da proždere njeno dete – kad rodi.
066	REV	012	005	Žena je rodila muško dete, koje će vladati svim narodima gvozdenom palicom. Ali dete bi uzeto k Bogu i njegovom prestolu.
066	REV	012	006	Žena pobegne u pustinju, u sklonište koje je Bog pripremio za nju, da se brinu za nju hiljadu dve stotine šezdeset dana.
066	REV	012	007	Onda nastane rat na nebu: Mihailo sa svojim anđelima zarati protiv Aždaje. Aždaja sa svojim anđelima stupi u rat,
066	REV	012	008	ali su bili poraženi, te im više nije bilo mesta na nebesima.
066	REV	012	009	Velika Aždaja je bila zbačena [sa neba]. On je ona Stara zmija, koja se zove „Đavo“i „Satana“, koja dovodi u zabludu sav svet. I Aždaja i njeni anđeli s njom bili su bačeni na zemlju.
066	REV	012	010	Zatim sam čuo snažan glas na nebu kako govori: „Sad je nastupilo spasenje, sila i Carstvo našega Boga i vlast njegovog Hrista! Jer zbačen je optužitelj naše braće, koji ih optužuje pred našim Bogom dan i noć.
066	REV	012	011	Ali oni su ga pobedili Jagnjetovom krvlju i rečju svoga svedočanstva; i umesto ljubavi prema životu, izabrali su smrt!
066	REV	012	012	Radujte se, stoga, nebesa i vi što živite na njima! Ali teško zemlji i moru, jer je đavo s velikim gnevom sišao k vama, znajući da mu je ostalo još malo vremena.“
066	REV	012	013	Kad je Aždaja videla da je bačena na zemlju, poče da proganja ženu koja je rodila muško dete.
066	REV	012	014	Njoj su data dva krila velikog orla da odleti u pustinju, u svoje sklonište, gde će biti zbrinuta i zaštićena od zmije tri i po godine.
066	REV	012	015	Zmija iz svojih usta izbaci za ženom reku vode da je odnese,
066	REV	012	016	ali ženi priteče u pomoć zemlja, koja otvori svoje ždrelo i popi reku što je Aždaja izbaci iz svojih usta.
066	REV	012	017	Aždaja se razbesni na ženu, pa ode da zarati na njeno ostalo potomstvo, na one koji vrše Božije zapovesti i drže svedočanstvo za Isusa.
066	REV	013	001	Aždaja stade na obalu mora. Zatim sam video kako iz mora izlazi Zver. Imala je deset rogova i sedam glava. Na rogovima je imala deset kruna, a na njenim glavama su bila ispisana bogohulna imena.
066	REV	013	002	Zver koju sam video bila je slična leopardu, s nogama kao u medveda, a ustima kao u lava. Aždaja joj je dala svoju silu, svoj presto, i veliku vlast.
066	REV	013	003	Jedna od njenih glava izgledala je kao smrtno ranjena, ali je ta smrtna rana zacelila. Sva se zemlja divila i sledila Zver,
066	REV	013	004	pa su se svi poklonili Aždaji, jer je dala vlast Zveri. Ljudi su se poklonili i Zveri, govoreći: „Ko je kao Zver, i ko može ratovati s njom?!“
066	REV	013	005	Zveri je bilo dozvoljeno da govori drsko i bogohulno četrdeset dva meseca.
066	REV	013	006	Tada je počela da proklinje Boga, njegovo ime, i njegov Šator, kao i one koji žive na nebu.
066	REV	013	007	Uz to joj je bilo dozvoljeno da zarati protiv svetih i da ih pobedi, i da ima vlast nad svakim plemenom, narodom, jezikom i narodnosti.
066	REV	013	008	Svi stanovnici zemlje pokloniće se Zveri, svako čije ime nije upisano u Knjigu života Jagnjeta koje je zaklano pre postanka sveta.
066	REV	013	009	Ko ima uši, neka sluša!
066	REV	013	010	Treba li ko da ide u progonstvo, u progonstvo će otići, treba li ko da bude ubijen mačem, mačem će biti ubijen. U tom se ogleda postojanost i vera svetih.
066	REV	013	011	Zatim sam video da jedna druga Zver izlazi iz zemlje. Imala je dva roga kao jagnje, ali je govorila kao Aždaja.
066	REV	013	012	Ta Zver je izvršavala vlast prve Zveri u njenom prisustvu. Ona je učinila da se zemlja i njeni stanovnici poklone prvoj Zveri kojoj je bila zacelila smrtna rana.
066	REV	013	013	Ta [Zver] je činila velike znake, bacajući čak i vatru s neba na zemlju pred ljude,
066	REV	013	014	te je zavela stanovnike zemlje, služeći se moći koja joj je data da čini znake u prisustvu Zveri. Ona je govorila stanovnicima zemlje da načine kip Zveri kojoj je mačem zadata rana, ali je preživela.
066	REV	013	015	[Druga Zver] je dobila moć da udahne život u kip prve Zveri, tako da kip može da govori i pogubi one koji mu se ne poklone.
066	REV	013	016	Ona je prisilila sve – male i velike, bogate i siromašne, slobodne i robove, da im se utisne žig na desnu ruku ili na čelo,
066	REV	013	017	tako da niko nije mogao ni da prodaje ni da kupuje, osim onog koji je na sebi imao žig sa imenom Zveri ili s brojem njenog imena.
066	REV	013	018	Ovo zahteva mudrost. Ko je pronicljiv, neka dokuči značenje broja Zveri, jer taj broj predstavlja čoveka. Broj Zveri je šest stotina šezdeset šest.
066	REV	014	001	Zatim sam video Jagnje kako stoji na brdu Sion, i sa njim stotinu četrdeset četiri hiljade, na čijim je čelima bilo napisano njegovo ime i ime njegovoga Oca.
066	REV	014	002	Začuo sam glas sa neba sličan huku mnogih reka i odjeku jakog groma. Glas je bio sličan melodiji koju izvode svirači harfe na svojim harfama.
066	REV	014	003	Tih stotinu četrdeset četiri hiljade pevalo je novu pesmu pred prestolom, pred četiri bića, i pred starešinama. Tu pesmu niko nije mogao da nauči, osim njih, otkupljenih sa zemlje.
066	REV	014	004	Oni su očuvali sebe čistima, ne uzimajući sebi žena; to su, naime, devstvenici. Oni slede Jagnje kud god ono ide. Oni su otkupljeni od ostatka čovečanstva kao prvina koja pripada Bogu i Jagnjetu.
066	REV	014	005	Laž nikad nisu izustili; oni su neporočni.
066	REV	014	006	Zatim sam video drugog anđela kako leti posred neba sa večnom Radosnom vešću da je objavi stanovnicima zemlje: svakoj narodnosti, plemenu, jeziku i narodu.
066	REV	014	007	Govorio je snažnim glasom: „Bojte se Boga i dajte mu slavu, jer došao je čas njegovog suda. Zato se poklonite Stvoritelju neba i zemlje, mora i vodenih izvora.“
066	REV	014	008	Drugi anđeo dođe za njim i reče: „Pade, pade, veliki Vavilon, jer je žestokim vinom svoga bludničenja napojio sve narode.“
066	REV	014	009	Za njima je došao treći anđeo i progovorio snažnim glasom: „Ko god se klanja Zveri i njenom kipu, te prima žig na svoje čelo ili na svoju ruku,
066	REV	014	010	i sam će piti vino Božijega gneva koje je nerazblaženo natočeno u čašu njegovoga gneva, pa će biti mučen u ognju i sumporu pred svetim anđelima i pred Jagnjetom.
066	REV	014	011	A dim od njihovog mučenja dizaće se od sad i doveka. Ti koji se klanjaju Zveri i njenom kipu i primaju žig sa njenim imenom, neće imati počinka ni danju ni noću.“
066	REV	014	012	Ovo zahteva postojanost svetih, koji drži Božije zapovesti i veru u Isusa.
066	REV	014	013	Tada sam čuo glas sa neba kako govori: „Napiši: blago onima koji od sada umiru radi Gospoda! Da, govori Duh, oni će se odmoriti od svog mukotrpnog rada, jer njihova dela svedoče za njih.“
066	REV	014	014	Tada sam pogledao, i gle, beli oblak. Na oblaku je sedeo neko „kao sin čovečiji“, sa zlatnim vencem na glavi i sa oštrim srpom u svojoj ruci.
066	REV	014	015	Tada neki drugi anđeo izađe iz hrama vičući gromkim glasom onome što je sedeo na oblaku: „Uzmi srp i žanji, jer je došlo vreme za žetvu, dozreo je usev na zemlji.“
066	REV	014	016	Onaj što je sedeo na oblaku baci svoj srp na zemlju i zemlja bi požnjevena.
066	REV	014	017	Iz nebeskog hrama izađe drugi anđeo koji je takođe sa sobom nosio oštar srp.
066	REV	014	018	Drugi, opet, anđeo, koji je imao vlast nad vatrom, dođe od žrtvenika i povika gromkim glasom onome sa oštrim srpom: „Zamahni svojim oštrim srpom, pa oberi grožđe sa zemaljskog čokota, jer je grožđe sazrelo!“
066	REV	014	019	Anđeo baci svoj srp na zemlju, obere zemaljski čokot, a grožđe stavi u veliku muljaru Božijeg gneva.
066	REV	014	020	Grožđe u muljari bi izgaženo izvan grada, te iz muljare poteče krv konjima do uzda, nekih hiljadu šest stotina stadija unaokolo.
066	REV	015	001	Zatim sam video drugi veliki i čudesni znak na nebu: sedam anđela sa sedam poslednjih zala, jer se sa njima završava Božiji gnev.
066	REV	015	002	Video sam i nešto nalik moru od stakla, pomešanom s ognjem, i tamo one koji su pobedili Zver, njen kip i broj njenog imena. Stajali su pokraj mora od stakla sa kitarama [koje im je] Bog [dao].
066	REV	015	003	Pevali su pesmu Mojsija, sluge Božijeg, i Jagnjetovu pesmu: „Velika su i čudesna tvoja dela, Gospode Bože, Svedržitelju; pravedni su i istiniti tvoji putevi, Care naroda.
066	REV	015	004	Ko se ne bi bojao tebe i slavio ime tvoje, Gospode? Jer [ti si] jedini svet. Zato će svi narodi doći [k tebi] i pokloniti se pred tobom, jer se pokazaše tvoja pravedna dela!“
066	REV	015	005	Posle ovoga sam video da se otvorio hram na nebu, to jest, Šator svedočanstva.
066	REV	015	006	Iz hrama izađoše sedam anđela sa sedam zala, obučeni u čist i svetao lan, i opasani zlatnim pojasevima oko prsiju.
066	REV	015	007	A jedno od četiri živa bića dade sedmorici anđela sedam zlatnih zdela ispunjenih gnevom Boga koji živi od sad i doveka.
066	REV	015	008	Tada se hram ispuni dimom od Božije slave i od njegove sile, tako da niko nije mogao ući u hram dok se nisu završila sedam zala sedmorice anđela.
066	REV	016	001	Onda sam čuo snažan glas iz hrama kako govori sedmorici anđela: „Idite i izlijte sedam zdela Božijeg gneva na zemlju!“
066	REV	016	002	Prvi [anđeo] ode i izli svoju zdelu na zemlju. Tada izbiše bolni i zloćudni čirevi na ljudima koji su imali žig Zveri i koji su se klanjali njenom kipu.
066	REV	016	003	Drugi [anđeo] izli svoju zdelu u more, te se ono pretvori u krv kao u mrtvaca, te uginu svako živo biće u moru.
066	REV	016	004	Treći [anđeo] izli svoju zdelu na reke i na vodene izvore, te se i oni pretvoriše u krv.
066	REV	016	005	Onda sam čuo anđela [zaduženog za] vode kako govori: „Pravedan si ti koji jesi i koji si bio, Sveti, što si ovako presudio.
066	REV	016	006	Oni su prolili krv svetih i proroka, i zato si im dao krv da piju; to su zaslužili!“
066	REV	016	007	Tada sam čuo žrtvenik kako govori: „Da, Gospode Bože, Svedržitelju, istiniti i pravedni su tvoji sudovi!“
066	REV	016	008	Četvrti [anđeo] izli svoju zdelu na sunce, kome je data moć da pali ljude vatrom.
066	REV	016	009	Paljeni velikom jarom, ljudi su proklinjali ime Boga koji ima vlast nad ovim zlima. Ipak, nisu se pokajali i dali mu slavu.
066	REV	016	010	Peti [anđeo] izli svoju zdelu na presto Zveri. Njegovo carstvo utonu u tamu, a ljudi od muke počeše da grizu svoje jezike,
066	REV	016	011	i da proklinju Boga nebeskog zbog svojih muka i čireva. Ipak, nisu se pokajali za svoja dela.
066	REV	016	012	Šesti [anđeo] izli svoju zdelu na veliku reku Eufrat. Njegova voda presahnu, pripremajući put za careve koji dolaze sa istoka.
066	REV	016	013	Onda sam video kako iz usta Aždaje, iz usta Zveri i iz usta lažnog proroka izlaze tri nečista duha, koji su ličili na žabe.
066	REV	016	014	To su zli duhovi koji čine znake. Oni idu k carevima sveta da ih okupe na rat za veliki dan Boga Svedržitelja.
066	REV	016	015	„Evo, dolazim kao lopov! Blažen je onaj koji bdije i čuva svoju odeću! Takav, naime, neće ići go, i neće se javno osramotiti.“
066	REV	016	016	Oni okupiše careve na mesto koje se na jevrejskom zove „Armagedon“.
066	REV	016	017	Sedmi [anđeo] izli svoju zdelu u vazduh. Tada se iz hrama, sa prestola, začu gromki glas, govoreći: „Svršeno je!“
066	REV	016	018	Uto sevnu munje, prolomi se grmljavina i prasnu gromovi, te nastane veliki zemljotres kakvog nije bilo otkada je ljudi na zemlji. Bio je to zemljotres ogromnih razmera.
066	REV	016	019	Veliki grad rascepi se na tri dela, a gradovi naroda se raspadoše. Bog se setio velikog Vavilona, te mu dade čašu vina svoga jarosnog gneva.
066	REV	016	020	Sva ostrva iščeznuše, a od gora ne osta ni traga.
066	REV	016	021	Tada se na ljude sruči ogroman grad sa neba, i svaki je težio po talant. Ljudi su proklinjali Boga zbog zla od grada, jer je ovo zlo bilo veoma veliko.
066	REV	017	001	Zatim mi je jedan od onih anđela sa sedam zdela prišao i rekao mi: „Dođi, pokazaću ti kako će biti kažnjena velika Bludnica koja sedi na mnogim vodama.
066	REV	017	002	S njom su zemaljski carevi bludničili, a stanovnici zemlje se napili vinom njenog bludničenja.“
066	REV	017	003	Tada me je [Božiji] Duh obuzeo, pa me je [anđeo] odveo u pustinju. Tamo sam video ženu gde sedi na skerletnoj Zveri, pokrivenoj bogohulnim imenima, sa sedam glava i deset rogova.
066	REV	017	004	Žena je bila obučena u porfiru i skerlet, i okićena zlatom, dragim kamenjem i biserima. U svojoj ruci je imala zlatnu čašu punu gadosti i nečistote svoga bluda.
066	REV	017	005	Na čelu joj je bilo napisano ime s tajnim značenjem: veliki vavilon, majka svih bludnica i zemaljskih gadosti.
066	REV	017	006	Video sam da se ta žena opija krvlju svetih, i krvlju onih koji ispovedaju veru u Isusa. Silno sam se začudio videvši ovo veliko čudo.
066	REV	017	007	A anđeo mi reče: „Zašto si se začudio? Ja ću ti reći šta znači tajna ove žene koju nosi Zver sa sedam glava i deset rogova.
066	REV	017	008	Zver koju si video, koja je bila, ali više nije, ponovo će izaći iz bezdana i otići u propast. A stanovnici zemlje, čija imena nisu upisana u Knjizi života od postanka sveta, diviće se gledajući Zver, koja je bila, a više nije, ali koja će doći.
066	REV	017	009	Ovde treba imati pameti s mudrošću. Sedam glava, sedam su brda na kojima žena sedi. To su takođe sedam careva.
066	REV	017	010	Pet njih je već palo, a jedan je još tu. Drugi još nije došao, a kada dođe, neće zadugo ostati.
066	REV	017	011	A Zver koja je bila, ali više nije, jeste osmi car. Ona je među sedmoricom careva, i zato ide u propast.
066	REV	017	012	I deset rogova koje si video, deset su careva, koji se još nisu zacarili, ali će dobiti vlast da vladaju sa Zveri samo za jedan sat.
066	REV	017	013	Namera im je ista: da predaju svoju silu i vlast Zveri.
066	REV	017	014	Oni će ratovati protiv Jagnjeta, ali će ih Jagnje pobediti, jer je ono Gospodar nad gospodarima i Car nad carevima. Sa njim će biti njegovi pozvani, izabrani i verni.“
066	REV	017	015	[Anđeo] nastavi: „Vode koje si video, na kojima Bludnica sedi, to su narodi, ljudi, narodnosti i jezici.
066	REV	017	016	Video si i deset rogova i Zver. Oni će mrzeti Bludnicu, opustošiće je i ostaviti golu, pojesti njeno meso i spaliti je.
066	REV	017	017	Jer Bog je stavio misao u njihova srca da ostvare njegov naum: da udruženi u jednoj nameri predaju svoja carstva Zveri, dok se ne ispune Božije reči.
066	REV	017	018	A žena koju si video, to je veliki grad koji vlada nad carevima zemaljskim.“
066	REV	018	001	Posle ovoga sam video drugog anđela kako silazi sa neba sa velikom vlašću. Njegova slava obasjala je celu zemlju.
066	REV	018	002	Tada [anđeo] povika jakim glasom: „Pade, pade, veliki Vavilon, i postade prebivalište zlih duhova i sklonište svih nečistih duhova, sklonište svim nečistim pticama i svim nečistim i mrskim zverima.
066	REV	018	003	Jer svi su se narodi napojili žestokim vinom njenoga bludničenja. Carevi sveta s njom su bludničili, a svetski se trgovci obogatili od njene silne raskoši!“
066	REV	018	004	Zatim sam čuo drugi glas sa neba kako govori: „Narode moj, izađi iz tog [grada], da ne budete učesnici u njegovim gresima, i da vas ne snađu njegova zla.
066	REV	018	005	Jer gresi se njeni nagomilaše do neba, i Bog se setio njenih nepravdi.
066	REV	018	006	Vratite joj istom merom, vratite joj dvostruko više za njena dela; ulijte joj u čašu dvostruku meru onog što je zamešala [drugima].
066	REV	018	007	Zadajte joj muke i žalosti onoliko koliko je sebi dala slave i raskoši! Jer ona govori u svome srcu:’Sedim [na prestolu] kao carica, nisam udovica i žalosti neću iskusiti.’
066	REV	018	008	Zato će se u jedan dan sručiti na nju sva ova zla: smrt, žalost i glad. I proždreće je vatra, jer je silan Gospod Bog koji joj sudi.“
066	REV	018	009	Za njom će plakati i naricati svi carevi sveta koji su s njom bludničili i uživali u njenoj raskoši, kada vide dim i nju svu u plamenu.
066	REV	018	010	Preplašeni njenim mukama, stajaće izdaleka i govoriti: „Jao, jao, veliki grade Vavilone, silni grade, jer u jedan čas nasta tvoj sud!“
066	REV	018	011	A svetski će trgovci plakati i naricati za njom, jer niko više ne kupuje njihovu robu:
066	REV	018	012	zlato, srebro, drago kamenje, bisere, tanani lan, porfiru, svilu, skerlet, razna mirisna drveta, svakovrsne posude od slonovače, predmete načinjene od skupocenog drveta, bronze, gvožđa i mramora;
066	REV	018	013	cimet, balzam, miomiris, mirisava ulja, tamjan, vino, ulje, belo brašno, pšenicu, stoku, ovce i konje, kola, robove i ljudske duše.
066	REV	018	014	Ostala si bez voća za kojim si čeznula, sva tvoja raskoš i sjaj propali su i više ih nećeš povratiti.
066	REV	018	015	Trgovci koji su ovim trgovali i obogatili se od nje, stajaće izdaleka obuzeti strahom zbog njenih muka, plačući i naričući.
066	REV	018	016	Govoriće: „Jao, jao, veliki grade, koji si se oblačio u lan, porfiru i skerlet, i kitio se zlatom, dragim kamenjem i biserima!
066	REV	018	017	U jedan čas opuste toliko bogatstvo!“I svi kormilari, svi mornari i moreplovci, stajali su izdaleka.
066	REV	018	018	Videvši dim koji se podiže iz grada u požaru, jadikovali su i govorili: „Koji je grad bio kao ovaj veliki grad?“
066	REV	018	019	Oni posuše prašinu na svoje glave jadikujući i plačući: „Jao, jao, veliki grade! Od njegovog izobilja se obogatiše svi koji su imali brodove na moru, a u jedan je čas opusteo.
066	REV	018	020	Veseli se nad njim, nebo! Veselite se nad njim, vi sveti, apostoli i proroci, jer ga je Bog kaznio [zbog onog što je učinio] vama!“
066	REV	018	021	Tada je jedan moćni anđeo podigao kamen, velik kao mlinski, i bacio ga u more, govoreći: „Ovako će biti bačen veliki grad Vavilon i neće ga više biti.
066	REV	018	022	Muzika kitariste, muzičara, flautista i trubača neće se više čuti u tebi, niti će se koji umetnik više naći u tebi, a ni zvuk mlina se neće više čuti.
066	REV	018	023	Svetlost svetiljke neće više zasjati u tebi, niti će se glas mladoženje i neveste ikad čuti u tebi, zato što su tvoji trgovci bili svetski moćnici, i zato što je tvoje vračanje dovelo u zabludu sve narode.
066	REV	018	024	Uz to se u tebi prolila krv proroka i svetih, i svih onih koji su ubijeni na zemlji.“
066	REV	019	001	Posle ovoga sam čuo nešto kao gromki glas mnoštva naroda na nebu kako govori: „Aliluja! Spasenje, slava i sila pripada našem Bogu.
066	REV	019	002	Jer istiniti su i pravedni Božiji sudovi, zato što je osudio veliku Bludnicu koja je kvarila zemlju svojim bludom, i zato što je na njoj izvršio odmazdu zbog krvi njegovih slugu koju je prolila.“
066	REV	019	003	[Narod] reče po drugi put: „Aliluja! Dim sa njenog [zgarišta] diže se od sad i doveka!“
066	REV	019	004	Tada dvadeset četiri starešine padoše ničice, pa se pokloniše Bogu koji sedi na prestolu, govoreći: „Amin, aliluja!“
066	REV	019	005	Uto se začu glas s neba: „Slavite Boga našeg, sve sluge njegove, vi koji ga se bojite, mali i veliki!“
066	REV	019	006	Ponovo sam čuo glas mnoštva naroda i nešto kao huk mnogih reka i kao prasak jakog groma, kako govore: „Aliluja! Jer zacario se Gospod Bog naš, Svedržitelj.
066	REV	019	007	Radujmo se i kličimo i dajmo mu slavu, jer došlo je vreme svadbe Jagnjetove; spremila se njegova Nevesta.
066	REV	019	008	Njoj bi dan čist i svetao lan da se u njega obuče.“(Lan, to su pravedna dela svetih.)
066	REV	019	009	[Anđeo] mi reče: „Napiši: blago onima koji su pozvani na svadbenu gozbu Jagnjetovu!“Još mi reče: „Ovo su istinite Božije reči.“
066	REV	019	010	Ja padoh ničice pred njegove noge da mu se poklonim, ali on mi reče: „Ne čini to! Sluga sam, kao i ti i tvoja braća koja objavljuju poruku o Isusu. Bogu se pokloni! Jer svedočanstvo o Isusu – to je duh proroštva.“
066	REV	019	011	Onda sam video otvoreno nebo, a tamo, beli konj. Onaj koji ga jaše zove se „Verni i Istiniti“; on po pravdi sudi i ratuje.
066	REV	019	012	Oči su mu oganj što sažiže, a na glavi su mu mnoge krune. Na njemu je napisano ime, koje niko ne zna osim njega.
066	REV	019	013	Obučen je u odeću natopljenu krvlju, a njegovo ime je Reč Božija.
066	REV	019	014	Vojske nebeske su ga pratile, jašući na konjima obučenim u belu i čistu tkaninu od lana.
066	REV	019	015	Iz njegovih usta izlazi oštar mač, kojim će poseći narode. On će vladati nad njima gvozdenom palicom i gaziti u muljari jarosnog gneva Boga, Svedržitelja.
066	REV	019	016	Na svojoj odeći i na svome bedru napisano mu je ime: car nad carevima i gospodar nad gospodarima.
066	REV	019	017	Zatim sam video jednog anđela kako stoji na suncu. On doviknu veoma glasno svim pticama koje lete posred neba: „Dođite, okupite se na veliku Božiju gozbu,
066	REV	019	018	da jedete meso careva, zapovednika i moćnika, i meso konja i njihovih konjanika, te meso slobodnih i robova, meso malih i velikih!“
066	REV	019	019	Onda sam video Zver i zemaljske careve sa njihovim vojskama, okupljene da zarate sa onim što sedi na belom konju i sa njegovim vojskama.
066	REV	019	020	Zver je bila zarobljena, a sa njom i lažni prorok, koji je činio znake u njeno ime, kojima je zaveo one što primaju žig Zveri i klanjaju se njenom kipu. Oboje su bili živi bačeni u ognjeno jezero koje gori sumporom.
066	REV	019	021	Ostale je mačem pogubio onaj što sedi na konju, onaj iz čijih usta izlazi oštar mač. Sve ptice nasitiše se njihovog mesa.
066	REV	020	001	Zatim sam video anđela kako silazi sa neba. Ovaj je imao ključ od bezdana i veliki lanac u svojoj ruci.
066	REV	020	002	On uhvati Aždaju, Staru zmiju, koja je đavo i Satana, i okova je na hiljadu godina.
066	REV	020	003	Onda je baci u bezdan, zaključa je i zapečati, tako da ne zavodi više narode, dok se ne navrši hiljadu godina. Posle ovoga ona ima da bude odrešena na kratko vreme.
066	REV	020	004	Onda sam video prestole. Onima što su sedeli na njima dana je vlast da sude. Video sam i duše onih kojima su odrubljene glave, jer su svedočili za Isusa i zbog Božije reči, i one koji se nisu poklonili Zveri, ni njenom kipu; one koji nisu primili žig na svoju ruku i na svoje čelo. Ovi su oživeli i vladali sa Hristom hiljadu godina.
066	REV	020	005	(Ostali mrtvi nisu oživeli, dok se nije navršilo hiljadu godina.) To je prvo vaskrsenje.
066	REV	020	006	Blaženi su i sveti oni koji učestvuju u prvom vaskrsenju. Smrt nad njima nema vlast. Oni će biti sveštenici Božiji i Hristovi i vladati sa njim hiljadu godina.
066	REV	020	007	A kad se navrši hiljadu godina, Satana će biti pušten iz svoje tamnice,
066	REV	020	008	pa će izaći da zavede narode na sve četiri strane sveta, Goga i Magoga, i da ih okupi na boj. Oni su brojni kao pesak na morskoj obali.
066	REV	020	009	Uspeše se oni na zaravan u zemlji, pa opkoliše tabor Božijeg naroda i njihov voljeni grad, ali siđe vatra s neba, pa ih proždre.
066	REV	020	010	A đavo, koji ih je dovodio u zabludu, bio je bačen u ognjeno i sumporno jezero, gde su Zver i lažni prorok. Tamo će biti mučeni danju i noću od sad i doveka.
066	REV	020	011	Zatim sam video veliki beli presto i onog koji sedi na njemu. Od njegovog lica pobegoše i zemlja i nebo; ne osta od njih ni traga.
066	REV	020	012	Onda sam video mrtve, velike i male, kako stoje pred prestolom. Otvoriše se knjige. Onda je jedna druga knjiga bila otvorena, Knjiga života, te su mrtvi bili suđeni po svojim delima, prema onome što je zapisano u knjigama.
066	REV	020	013	More izvede svoje mrtve koji su bili u njemu, a Smrt i Svet mrtvih izvedoše mrtve koji su bili u njima, pa je svako bio osuđen po svojim delima.
066	REV	020	014	Tada su Smrt i Svet mrtvih bili bačeni u ognjeno jezero. Ognjeno jezero – to je druga smrt.
066	REV	020	015	Čije se ime ne nađe zapisano u Knjizi života, taj bi bačen u ognjeno jezero.
066	REV	021	001	Onda sam video novo nebo i novu zemlju. Prvo nebo i prva zemlja su nestali, a i more je iščezlo.
066	REV	021	002	Video sam i sveti grad, Novi Jerusalim, kako se spušta sa neba od Boga, opremljen kao nevesta ukrašena za svoga muža.
066	REV	021	003	Uto sam čuo snažan glas sa prestola kako govori: „Evo Šatora Božijeg među ljudima! On će prebivati sa njima, a oni će biti njegov narod, i sam Bog će biti među njima!“
066	REV	021	004	On će obrisati svaku suzu s njihovih očiju, jer smrti više neće biti. Neće više biti ni tuge, ni plača, ni bola, jer je prošlo ono što je bilo nekada.
066	REV	021	005	A onaj što je sedeo na prestolu reče: „Evo, sve činim novo!“Još reče: „Napiši:’Ove reči su pouzdane i istinite.’“
066	REV	021	006	Onda reče: „Svrši se! Ja sam Alfa i Omega, Početak i Svršetak. Žednome ću dati da zabadava pije s izvora vode života.
066	REV	021	007	Pobednik će ovo primiti u posed. Ja ću mu biti Bog, a on će mi biti sin.
066	REV	021	008	A kukavice, neverni, izopačeni, ubice, bludnici, vračari, idolopoklonici, i svi lažljivci, primiće svoju platu u jezeru koje plamti ognjem i sumporom. To je druga smrt.“
066	REV	021	009	Zatim je došao jedan od sedam anđela, koji su imali sedam zdela napunjenih sa sedam poslednjih zala, i rekao mi: „Dođi, pokazaću ti nevestu, ženu Jagnjetovu.“
066	REV	021	010	Tada me je Duh [Božiji] obuzeo, pa me je [anđeo] odveo na veliku i visoku planinu, i pokazao mi sveti grad Jerusalim kako silazi sa neba od Boga.
066	REV	021	011	Božija slava je zračila iz njega, blistajući kristalnim sjajem kao dragi kamen jaspis.
066	REV	021	012	Okruživao ga je veliki i visoki zid sa dvanaest vrata. Pred vratima je stajalo dvanaest anđela, a na vratima je bilo napisano dvanaest imena; to su imena dvanaest plemena Izrailjevih.
066	REV	021	013	Grad je imao troja vrata na istočnoj strani, troja vrata na severnoj strani, troja vrata na južnoj strani i troja vrata na zapadnoj strani.
066	REV	021	014	Zid je počivao na dvanaest temelja, na kojima su bila napisana imena dvanaest Jagnjetovih apostola.
066	REV	021	015	A onaj što je govorio sa mnom imao je merni štap od zlata, da izmeri grad, njegova vrata i zid.
066	REV	021	016	Grad se prostirao u obliku četvorougaonika, jednake dužine i širine. [Anđeo] je izmerio grad mernim štapom: bio je dugačak dvanaest hiljada stadija; tolika mu je bila i širina i visina.
066	REV	021	017	Izmerio je i gradski zid: debljina mu je bila stotinu četrdeset četiri lakta. Anđeo se koristio ljudskom merom.
066	REV	021	018	Zid je bio sagrađen od jaspisa, a grad je bio sav od čistog zlata – kao od čistog kristala.
066	REV	021	019	Temelji gradskog zida bili su ukrašeni svakovrsnim dragim kamenjem: prvi temelj je bio od jaspisa, drugi od safira, treći od halkidona, četvrti od smaragda,
066	REV	021	020	peti od sardoniksa, šesti od sarda, sedmi od hrisolita, osmi od virila, deveti od topaza, deseti od hrisoprasa, jedanaesti od jakinta, dvanaesti od ametista.
066	REV	021	021	A dvanaest vrata, dvanaest su bisera; svaka vrata bila su od jednog bisera. Gradski trg je bio sav od čistog zlata – kao od čistog kristala.
066	REV	021	022	U gradu nisam video hram. Naime, sam Gospod Bog, Svedržitelj, i Jagnje, njegov su hram.
066	REV	021	023	Gradu nisu potrebni ni sunce ni mesec da mu svetle, jer ga je obasjala Božija slava, a Jagnje je njegova svetiljka.
066	REV	021	024	Narodi će hodati u njegovoj svetlosti, a zemaljski carevi donosiće u njega svoje bogatstvo.
066	REV	021	025	Njegova vrata neće se zatvarati danju, i tamo noći neće ni biti.
066	REV	021	026	Raskoš i bogatstvo naroda biće doneseni u njega.
066	REV	021	027	Međutim, u njega neće ući ništa što je nečisto, niti iko ko čini što je gadno i neistinito, već samo oni koji su upisani u Jagnjetovoj Knjizi života.
066	REV	022	001	[Anđeo] mi je, zatim, pokazao reku vode života, bistru kao kristal, koja izvire iz prestola Božijeg i Jagnjetovog
066	REV	022	002	i protiče kroz glavnu ulicu grada. Na obe strane reke stajalo je drvo života koje rađa dvanaestostruki rod, jedan rod mesečno. Lišće ovog drveta je za isceljenje narodima.
066	REV	022	003	Tamo neće biti nikakvog prokletstva. U gradu će biti Božiji i Jagnjetov presto, a njegove će mu se sluge klanjati.
066	REV	022	004	Oni će gledati njegovo lice, i njegovo ime biće na njihovim čelima.
066	REV	022	005	Noći više neće biti, a neće im više trebati ni svetlosti sunčeve ni mesečeve, jer će im sam Gospod Bog svetliti, a oni će vladati od sad i doveka.
066	REV	022	006	[Anđeo] mi reče: „Ove reči su pouzdane i istinite. Gospod Bog, koji nadahnjuje proroke, poslao je svog anđela da pokaže svojim slugama šta mora da se dogodi uskoro.
066	REV	022	007	Evo, dolazim ubrzo! Blago onom koji drži proročke reči ove knjige.“
066	REV	022	008	Ja, Jovan, čuo sam i video [sve] ovo. Kad sam [sve to] čuo i video, pao sam ničice pred noge anđela koji mi je sve to pokazao, da mu se poklonim.
066	REV	022	009	Ali on mi reče: „Ne čini to! Sluga sam kao i ti i tvoja braća proroci koji drže reči ove knjige. Bogu se pokloni!“
066	REV	022	010	Još mi reče: „Nemoj da zapečatiš proročke reči ove knjige, jer se vreme približilo.
066	REV	022	011	Nepravednik neka i dalje čini nepravdu, nečisti neka se i dalje kalja, a ko je pravedan neka i dalje čini što je pravedno, i ko je svet neka se i dalje posvećuje.“
066	REV	022	012	„Evo, dolazim ubrzo, i nosim platu sa sobom, da platim svakome po njegovim delima.
066	REV	022	013	Ja sam Alfa i Omega, Prvi i Poslednji, Početak i Svršetak.
066	REV	022	014	Blago onima koji peru svoju odeću, jer će dobiti pravo da pristupe drvetu života i uđu na gradska vrata.
066	REV	022	015	A napolju su psi, vračari, bludnici, ubice i idolopoklonici i svi koji vole i čine laž.
066	REV	022	016	Ja, Isus, poslao sam svoga anđela da vam objavi ovu poruku za crkve. Ja sam Koren i Potomak Davidov, sjajna zvezda Danica.“
066	REV	022	017	Duh i nevesta kažu: „Dođi!“I ko sluša ovo, neka kaže: „Dođi!“Ko god je žedan neka dođe; ko hoće, neka uzme vodu života zabadava.
066	REV	022	018	Upozoravam svakog ko sluša proročke reči ove knjige: doda li im ko nešto, tome će Bog dodati zla zapisana u ovoj knjizi.
066	REV	022	019	A oduzme li ko nešto od reči ove proročke knjige, Bog će oduzeti njegov deo od drveta života i od svetog grada, o kojima je napisano u ovoj knjizi.
066	REV	022	020	Onaj koji prenosi ovo svedočanstvo, kaže: „Da, dolazim ubrzo!“Amin! Dođi, Gospode Isuse!
066	REV	022	021	Milost Gospoda Isusa [neka bude] sa svima. Amin.