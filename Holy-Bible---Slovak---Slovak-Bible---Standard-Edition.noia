# File Name: Holy-Bible---Slovak---Slovak-Bible---Standard-Edition.noia
# File Size: 1066085     
# File Date: 12/13/2025 00:19:32
# File Purpose: Supporting resource for the Aionian Bible project
# File Location: https://resources.AionianBible.org
# File Copyright: Creative Commons Attribution 4.0 International, 2018-2025
# File Generator: ABCMS (alpha)
# File Accuracy: Contact publisher with corrections to file format or content
# Publisher Name: Nainoia Inc
# Publisher Contact: https://www.AionianBible.org/Publisher
# Publisher Mission: https://www.AionianBible.org/Preface
# Publisher Website: https://NAINOIA-INC.signedon.net
# Publisher Facebook: https://www.Facebook.com/AionianBible
# Bible Name: Nádej pre Každého
# Bible Name English: Slovak Bible for Everyone
# Bible Language: Slovák
# Bible Language English: Slovak
# Bible Copyright Format: Creative Commons Attribution ShareAlike 4.0 International, 2018-2025
# Bible Copyright Text: Creative Commons Attribution ShareAlike 4.0
# Bible Source: Biblica, Inc.
# Bible Source Version: 12/11/2025
# Bible Source Link: https://ebible.org/details.php?id=slk
# Bible Source Year: 1993, 2023
# Bible Format: Standard formatting without annotation
#
INDEX	BOOK	CHAPTER	VERSE	TEXT
#
# BOOK	040	MAT	Matthew	Matúš
040	MAT	001	001	Toto je záznam rodokmeňa Ježiša Krista, syna Dávidovho a syna Abrahámovho.
040	MAT	001	002	Abrahám mal syna Izáka, Izák Jákoba, Jákob Júdu a jeho bratov,
040	MAT	001	003	Júda splodil Faresa a Zára (ich matkou bola Tamara), Fares mal syna Hezrona a ten Arama,
040	MAT	001	004	Aram mal syna Aminadaba, ten mal syna Násona a Náson mal syna Salmona,
040	MAT	001	005	Salmon mal s Rachabou syna Boaza, Boaz mal s Rút syna Obeda a ten mal syna Jesseho,
040	MAT	001	006	Jesse bol otcom Dávida, ktorý sa stal kráľom Izraela, Dávid splodil s Uriášovou manželkou Šalamúna,
040	MAT	001	007	Šalamún splodil Roboáma, Roboám Abiu, Abia Azafa,
040	MAT	001	008	Azaf bol otcom Jozafata, Jozafat otcom Joráma a Jorám bol otcom Oziáša,
040	MAT	001	009	Oziáš splodil Joatama, Joatam Achaza, Achaz Ezechiáša,
040	MAT	001	010	Ezechiáš mal syna Manasesa, Manases mal syna Amosa a ten bol otcom Joziáša,
040	MAT	001	011	Joziáš bol otcom Jechoniáša a jeho bratov (v čase odvlečenia do Babylonu).
040	MAT	001	012	Po babylonskom zajatí splodil Jekoniáš Salatiela a Salatiel Zorobábela,
040	MAT	001	013	Zorobábel mal syna Abiúda, Abiúd Eliakima a Eliakim Azora,
040	MAT	001	014	Azor mal syna Sádoka, ten syna Achima a Achim syna Eliúda,
040	MAT	001	015	Eliúd splodil Eleazara, ten mal syna Mátana a Mátan mal syna Jákoba.
040	MAT	001	016	Jákob bol otcom Jozefa, ktorý bol mužom Márie, matky Ježiša, nazývaného Kristus.
040	MAT	001	017	Od Abraháma po Dávida to teda bolo štrnásť generácií, ďalších štrnásť generácií od Dávida po babylonské zajatie a od zajatia v Babylone až po Krista zasa štrnásť.
040	MAT	001	018	S narodením Ježiša Krista to bolo takto: Jeho matka Mária bola zasnúbená s Jozefom. No ešte skôr než sa vzali, vysvitlo, že počala z moci Ducha Svätého.
040	MAT	001	019	Jozef bol muž prísnych zásad, preto sa rozhodol, že sa s ňou rozíde. Chcel to však urobiť v tajnosti, aby ju nevystavil verejnej potupe.
040	MAT	001	020	Keď o tom uvažoval, vo sne sa mu zjavil Pánov anjel a povedal: „Jozef, syn Dávidov, neboj sa prijať Máriu za svoju ženu, lebo dieťa, ktoré čaká, pochádza z Ducha Svätého.
040	MAT	001	021	Narodí sa jej syn a dáš mu meno Ježiš, lebo on vyslobodí svoj ľud z jeho hriechov.
040	MAT	001	022	Takto sa naplnilo všetko, čo Boh hovoril prostredníctvom proroka:
040	MAT	001	023	‚Počujte, panna otehotnie, porodí syna a dajú mu meno Emanuel,‘ čo znamená: Boh je s nami.“
040	MAT	001	024	Keď sa Jozef prebudil, urobil tak, ako mu Pánov anjel prikázal a prijal Máriu za svoju ženu.
040	MAT	001	025	Ale intímne spolu nežili, kým sa jej nenarodil syn, ktorému dal meno Ježiš.
040	MAT	002	001	Ježiš sa narodil v meste Betlehem v Judsku za vlády kráľa Herodesa. V tom čase prišli do Jeruzalema mudrci z východných krajín
040	MAT	002	002	a vypytovali sa: „Kde je ten židovský kráľ, ktorý sa práve narodil? Videli sme na východe jeho hviezdu a prišli sme sa mu pokloniť.“
040	MAT	002	003	Keď sa to dozvedel kráľ Herodes, veľmi sa znepokojil a spolu s ním aj všetci obyvatelia Jeruzalema.
040	MAT	002	004	Herodes zvolal všetkých veľkňazov a učiteľov Zákona a vyzvedal sa od nich, kde sa má Mesiáš narodiť.
040	MAT	002	005	Odpovedali mu: „V Betleheme, v Judsku, lebo prorok napísal:
040	MAT	002	006	‚Betlehem, nie si najbezvýznamnejší medzi judskými mestami, lebo z teba vyjde vodca, ktorý sa bude starať o môj ľud, Izrael, ako pastier o ovce.‘“
040	MAT	002	007	Herodes si tajne pozval mudrcov z východu a podrobne sa ich vypytoval, kedy sa im hviezda po prvý raz zjavila.
040	MAT	002	008	Poslal ich do Betlehema s takouto úlohou: „Choďte a dôkladne zistite všetko o tom dieťati, a keď ho nájdete, príďte mi to oznámiť, aby som sa mu mohol ísť pokloniť aj ja.“
040	MAT	002	009	Mudrci si kráľa vypočuli a vydali sa na cestu. A hviezda sa im znova zjavila a viedla ich, až zastala nad miestom, kde bolo dieťa.
040	MAT	002	010	Keď uvideli hviezdu, náramne sa potešili.
040	MAT	002	011	Vošli do domu a našli tam dieťa s jeho matkou Máriou. Padli pred ním na kolená a klaňali sa mu ako kráľovi. Potom mu obetovali prinesené dary – zlato, kadidlo a drahocenný olej.
040	MAT	002	012	Vo sne ich však Boh varoval, aby sa nevracali k Herodesovi. Do svojej krajiny sa teda pobrali inou cestou.
040	MAT	002	013	Po ich odchode sa Jozefovi vo sne zjavil anjel Pánov a prikázal mu: „Vstaň, vezmi dieťa i jeho matku, uteč s nimi do Egypta a zostaň tam, kým ti nepoviem. Herodes bude totiž pátrať po dieťati, aby ho zabil.“
040	MAT	002	014	Jozef hneď v noci vzal dieťa i jeho matku a vybral sa s nimi do Egypta.
040	MAT	002	015	Tam boli až do smrti kráľa Herodesa. Tak sa splnilo, čo povedal Pán ústami proroka: „Z Egypta som povolal svojho syna.“
040	MAT	002	016	Keď Herodes zistil, že ho mudrci podviedli, vzbĺkol hnevom. Do Betlehema i jeho okolia poslal vojakov a dal povraždiť všetkých chlapcov do dvoch rokov – tento vek vyrátal podľa údajov, čo sa dozvedel od mudrcov.
040	MAT	002	017	Vtedy sa akoby znova naplnili slová proroka Jeremiáša:
040	MAT	002	018	„V meste Ráma počuť nárek, plač a kvílenie. To Ráchel oplakáva svoje deti a nemožno ju potešiť, lebo ich niet.“
040	MAT	002	019	Keď Herodes zomrel, Jozefovi sa v Egypte znova ukázal vo sne Pánov anjel
040	MAT	002	020	a povedal mu: „Vezmi dieťa i jeho matku a vráť sa do izraelskej krajiny, lebo už zomreli tí, čo chceli dieťa zabiť.“
040	MAT	002	021	Jozef poslúchol a vrátil sa spolu s dieťatkom a jeho matkou do izraelskej krajiny.
040	MAT	002	022	Veľmi sa však zľakol, keď sa dozvedel, že Herodesovým nástupcom v Judsku je jeho syn Archelaus. Vo sne dostal ďalší pokyn od Boha, aby šiel do Galiley.
040	MAT	002	023	Usadil sa v Nazarete, čím sa naplnili slová prorokov o Mesiášovi, že ho ľudia budú poznať ako: „Toho z Nazareta.“
040	MAT	003	001	V tom čase vystúpil Ján Krstiteľ a kázal ľuďom, ktorí prichádzali za ním na judskú púšť:
040	MAT	003	002	„Prestaňte hrešiť a obráťte sa k Bohu, lebo prichádza nebeské kráľovstvo.“
040	MAT	003	003	To je ten, o ktorom hovoril prorok Izaiáš: „Na púšti volá hlas: Pripravte cestu Pánovi a odstráňte z nej všetky prekážky.“
040	MAT	003	004	Ján nosil odev z ťavej srsti, prepásaný koženým opaskom. Živil sa tým, čo poskytovala púšť: kobylkami a medom divých včiel.
040	MAT	003	005	Schádzali sa k nemu ľudia z Jeruzalema, z celého Judska i z krajov okolo Jordánu.
040	MAT	003	006	Dávali sa krstiť v rieke Jordán, a tým verejne vyznávali svoje hriechy.
040	MAT	003	007	Keď však Ján videl, že sa prichádzajú krstiť aj mnohí farizeji a saduceji – povedal im: „Vy hadie plemeno! Prečo si myslíte, že takto môžete uniknúť pred Božím hnevom?
040	MAT	003	008	Dokážte svojím životom, že ste sa odvrátili od vlastných hriechov.
040	MAT	003	009	Nemyslite si, že sa vám nemôže nič stať len preto, že si vravíte ‚Sme potomkovia Abraháma.‘ Neklamte samých seba! Veď Boh môže aj tieto kamene oživiť a urobiť z nich Abrahámove deti.
040	MAT	003	010	Sekera Božieho súdu je už priložená ku koreňom stromov. Každý strom, ktorý neprináša dobré ovocie, bude vyťatý a hodený do ohňa.
040	MAT	003	011	Ja krstím vodou tých, ktorí ľutujú svoje previnenia a vyznávajú ich. Ale po mne príde niekto omnoho väčší ako ja, ktorému nie som hodný ani len obuv vyzuť. On vás bude krstiť Svätým Duchom a ohňom.
040	MAT	003	012	On prečistí zrno, zbaví ho pliev, pšenicu zhromaždí do sýpky, ale plevy spáli v neuhasiteľnom ohni.“
040	MAT	003	013	Vtedy prišiel Ježiš z Galiley k Jordánu za Jánom, aby sa dal od neho pokrstiť.
040	MAT	003	014	Ján sa mu v tom však snažil zabrániť: „Ty by si mal pokrstiť mňa! Prečo prichádzaš, aby som pokrstil ja teba?“
040	MAT	003	015	No Ježiš mu odpovedal: „Len to urob, lebo musíme vykonať všetko, čo Boh žiada.“ A tak ho Ján pokrstil.
040	MAT	003	016	Hneď, ako po krste Ježiš vystúpil z vody, otvorilo sa nebo a uvidel Božieho Ducha, ktorý akoby holubica zostupoval na neho.
040	MAT	003	017	Zároveň zaznel z neba hlas: „Toto je môj Syn. Milujem ho a to, čo robí, ma napĺňa radosťou!“
040	MAT	004	001	Potom Duch Boží viedol Ježiša na púšť, aby ho tam diabol pokúšal.
040	MAT	004	002	Po tom, ako sa Ježiš postil štyridsať dní a nocí, veľmi vyhladol.
040	MAT	004	003	Tu sa k nemu priblížil pokušiteľ a povedal mu: „Ak si naozaj Boží Syn, prikáž týmto kameňom, aby sa premenili na chleby!“
040	MAT	004	004	Ale Ježiš mu odpovedal: „Je napísané: Na to, aby človek žil, nepotrebuje len jedlo, ale aj slová, ktoré vychádzajú z Božích úst.“
040	MAT	004	005	Potom ho diabol zaviedol do Jeruzalema na vežu chrámu
040	MAT	004	006	a povedal: „Ak si Boží Syn, zoskoč dolu! Veď je napísané: Boh prikáže svojim anjelom, aby ťa ochránili, a ponesú ťa na rukách, aby si si neporanil nohy o kameň.“
040	MAT	004	007	Ježiš mu zasa odpovedal: „Ale je napísané aj toto: Nebudeš pokúšať Boha, je tvojím Pánom!“
040	MAT	004	008	Napokon ho diabol vyviedol na veľmi vysoký vrch a ukázal mu všetky kráľovstvá sveta s ich bohatstvom a slávou.
040	MAT	004	009	Tam mu povedal: „Toto všetko ti dám, ak predo mnou padneš na kolená a vzdáš mi úctu!“
040	MAT	004	010	Ježiš mu odpovedal: „Strať sa mi z očí, pokušiteľ! Lebo je napísané: Pána, svojho Boha budeš uctievať a iba jemu budeš slúžiť!“
040	MAT	004	011	V tej chvíli ho diabol opustil. Ježiša obklopili anjeli a starali sa o neho.
040	MAT	004	012	Keď sa Ježiš dopočul, že Ján je vo väzení, vrátil sa do Galiley.
040	MAT	004	013	Nezostal však v Nazarete, ale usadil sa v Kafarnaume. To mesto ležalo na brehu Genezaretského jazera, v oblasti, ktorú kedysi obývali izraelské kmene Zabulon a Neftalí.
040	MAT	004	014	Takto sa splnila predpoveď proroka Izaiáša:
040	MAT	004	015	„V krajine Zabulonovej a Neftalího, na ceste k moru, za Jordánom, Galilea pohanov –
040	MAT	004	016	ľud ponorený do temnoty uzrie veľké svetlo. Svetlo zažiari tým, ktorí žijú v krajine tieňa smrti.“
040	MAT	004	017	Odvtedy začal Ježiš kázať: „Zmeňte svoje zmýšľanie a obráťte sa k Bohu, lebo nebeské kráľovstvo je blízko.“
040	MAT	004	018	Jedného dňa šiel Ježiš po brehu Galilejského mora a zazrel dvoch mužov, ako do vody hádžu siete. Boli to rybári Šimon, neskôr nazývaný Peter, a jeho brat Andrej.
040	MAT	004	019	Ježiš na nich zavolal: „Poďte za mnou a ja vám ukážem, ako získavať ľudí pre večnosť!“
040	MAT	004	020	Obaja hneď opustili siete a šli za ním.
040	MAT	004	021	O kúsok ďalej iní dvaja bratia, Jakub a Ján, spolu so svojím otcom Zebedejom opravovali v loďke siete. Aj ich zavolal.
040	MAT	004	022	A obaja razom zanechali svoju loďku i otca a pobrali sa za Ježišom.
040	MAT	004	023	Ježiš chodil po celej Galilei, učil v synagógach, hlásal všade radostnú zvesť o Božom kráľovstve a zbavoval trpiacich všetkých možných chorôb a neduhov.
040	MAT	004	024	Správy o ňom sa rýchlo rozniesli až po provinciu Sýria. Vodili k nemu chorých, ľudí posadnutých démonmi, pomätencov, ochrnutých – a on ich uzdravoval.
040	MAT	004	025	Všade za ním putovalo množstvo ľudí nielen z Galiley, ale aj z Desaťmestia, Jeruzalema, Judska i zo Zajordánska.
040	MAT	005	001	Jedného dňa, keď Ježiš videl dav ľudí, vystúpil na vrch a keď si sadol, pristúpili k nemu jeho učeníci.
040	MAT	005	002	Ježiš ich začal učiť:
040	MAT	005	003	„Šťastní sú tí, ktorí si uvedomujú svoju potrebu Boha, lebo tým patrí kráľovstvo nebeské.
040	MAT	005	004	Šťastní sú tí, ktorí plačú, lebo Boh ich poteší.
040	MAT	005	005	Šťastní sú tichí, lebo oni sa stanú dedičmi zeme.
040	MAT	005	006	Šťastní sú tí, ktorí túžia po spravodlivosti ako smädní po vode a hladní po jedle, lebo oni budú nasýtení.
040	MAT	005	007	Šťastní sú milosrdní, lebo aj Boh bude k nim milosrdný.
040	MAT	005	008	Šťastní sú tí, ktorí majú čisté srdce, lebo oni uvidia Boha.
040	MAT	005	009	Šťastní sú tí, ktorí šíria pokoj, lebo tých Boh nazve svojimi deťmi.
040	MAT	005	010	Šťastní sú tí, ktorých prenasledujú preto, že poslúchajú Boha, lebo im patrí nebeské kráľovstvo.
040	MAT	005	011	Šťastní ste, ak vás hania, prenasledujú a očierňujú preto, že sa hlásite ku mne.
040	MAT	005	012	Áno, máte dôvod radovať sa a jasať, lebo v nebi máte veľkú odmenu. Napokon, rovnako prenasledovali aj prorokov, ktorí žili pred vami.“
040	MAT	005	013	„Vy ste soľ zeme. No ak soľ stratí svoju chuť, čo jej ju vráti? Taká soľ sa už nedá použiť na nič, možno ju iba vyhodiť, aby ju ľudia pošliapali.
040	MAT	005	014	Vy ste svetlo sveta. Ste ako mesto postavené na kopci, nemôže sa schovať.
040	MAT	005	015	Ani lampu nerozsvietite na to, aby ste ju schovali, ale dáte ju na viditeľné miesto, aby svietila každému v dome.
040	MAT	005	016	Nech tak svieti vaše svetlo všetkým ľuďom, aby videli dobro, ktoré konáte, a oslavovali za to vášho Otca v nebesiach.“
040	MAT	005	017	„Nemyslite si, že som prišiel zrušiť Zákon alebo Prorokov. Neprišiel som to zrušiť, ale naplniť.
040	MAT	005	018	S úplnou vážnosťou vám hovorím, kým trvá nebo a zem, ani písmenko, ani čiarka zo Zákona nestratí platnosť, kým sa všetko nenaplní.
040	MAT	005	019	Keby teda niekto zrušil čo i len jedno z týchto prikázaní, hoci to najmenšie, a učil by tomu aj iných, bude sa nazývať v nebeskom kráľovstve najmenším. Kto však rešpektuje Božie prikázania a učí tak aj iných, toho Boh označí za veľkého v nebeskom kráľovstve.
040	MAT	005	020	Hovorím: Ak vaša spravodlivosť nebude väčšia ako spravodlivosť učiteľov Zákona a farizejov, určite nevstúpite do nebeského kráľovstva.
040	MAT	005	021	Viete, že vašim predkom bolo povedané: ‚Nezabiješ!‘ Preto, kto zabije, musí ísť pred súd.
040	MAT	005	022	Ale ja vám hovorím: Súdený bude každý, kto sa hnevá na iného človeka; a kto iného ponižuje, odsúdi ho najvyšší súd, no kto mu zlorečí, zaslúži si pekelný oheň.
040	MAT	005	023	Ak prinášaš na oltár svoj dar, aby si ho obetoval Bohu, no uvedomíš si, že tvoj brat má niečo proti tebe,
040	MAT	005	024	nechaj tam svoj dar, choď za svojím bratom a zmier sa s ním. Až potom obetuj svoj dar.
040	MAT	005	025	Ak máš so svojím protivníkom spor a chce ťa obžalovať, usiluj sa s ním zmieriť už cestou. Inak ťa zavlečie k sudcovi, sudca ťa vydá dozorcovi a ten ťa uvrhne do väzenia.
040	MAT	005	026	A nevyjdeš odtiaľ skôr, kým nesplatíš svoj trest do posledného haliera.
040	MAT	005	027	Viete, že vašim predkom bolo povedané: ‚Nebudeš cudzoložiť.‘
040	MAT	005	028	Ale ja vám hovorím: každý, kto žiadostivo pozerá na ženu, už s ňou scudzoložil vo svojom srdci.
040	MAT	005	029	Ak ťa teda zvádza pravé oko, vylúpni si ho a zahoď; lebo je pre teba lepšie, ak prídeš o jednu časť tela, ako by malo celé tvoje telo prísť do pekla.
040	MAT	005	030	Ak ťa navádza na hriech pravá ruka, odsekni si ju a odhoď od seba. Lepšie je, ak prídeš o jednu časť tela, ako sa dostať do večnej záhuby.“
040	MAT	005	031	„Bolo tiež povedané: ‚Kto by sa chcel rozviesť so svojou ženou, nech jej dá rozvodový list.‘
040	MAT	005	032	Ale ja vám hovorím: každý, kto sa rozvedie so ženou – okrem prípadu smilstva – vystaví ju cudzoložstvu, a kto sa ožení s rozvedenou, dopúšťa sa cudzoložstva.
040	MAT	005	033	Ďalej ste počuli, že bolo vašim predkom povedané: ‚Nebudeš krivo prisahať, ale splníš, čo si Pánovi pod prísahou sľúbil.‘
040	MAT	005	034	Ale ja vám hovorím: neprisahajte vôbec; ani na nebo, lebo je Božím trónom,
040	MAT	005	035	ani na zem, lebo je jeho podnožou, ani na Jeruzalem, lebo je mestom veľkého Kráľa.
040	MAT	005	036	Neprisahajte ani na svoju hlavu, lebo nie je vo vašej moci, aby vám čo i len jeden vlas narástol biely alebo čierny.
040	MAT	005	037	Vaša reč nech je jednoznačná – áno nech znamená áno, nie nech znamená nie. Ak k tomu niečo pridávate, pochádza to od zlého.“
040	MAT	005	038	„Počuli ste, že bolo povedané: ‚Oko za oko, zub za zub.‘
040	MAT	005	039	Ale ja vám hovorím: neodplácajte zlo zlým. Naopak, ak ťa niekto udrie po pravom líci, nastav mu aj ľavé.
040	MAT	005	040	A ak by sa chcel niekto s tebou súdiť a vziať ti košeľu, daj mu aj kabát.
040	MAT	005	041	A ak ťa niekto poprosí, aby si mu odniesol bremeno na kúsku cesty, zanes mu ho dva razy tak ďaleko.
040	MAT	005	042	Tomu, kto ťa o niečo prosí, daj, a kto si chce od teba požičať, tomu neodmietni.
040	MAT	005	043	Počuli ste, že bolo povedané: ‚Miluj svojho blížneho a nenáviď svojho nepriateľa.‘
040	MAT	005	044	Ale ja vám hovorím: milujte svojich nepriateľov! Modlite sa za tých, ktorí vás prenasledujú.
040	MAT	005	045	Takto budete konať ako deti nebeského Otca. On spôsobuje, aby slnko svietilo na dobrých aj na zlých, a zosiela dážď na spravodlivých aj na nespravodlivých.
040	MAT	005	046	Aké uznanie by ste chceli za to, že prejavujete lásku iba tým, ktorí vás milujú? Nerobia vari to isté aj vyberači daní?
040	MAT	005	047	Ak sa správate priateľsky iba k svojim blízkym, ste vari v niečom výnimoční? Nerobia tak azda aj pohania?
040	MAT	005	048	Buďte teda dokonalí v láske, ako je dokonalý aj váš nebeský Otec.“
040	MAT	006	001	„Dávajte si pozor, aby ste skutky svojej spravodlivosti nevystavovali na obdiv pred ľuďmi, lebo tým sa pripravíte o odmenu od svojho Otca v nebesiach.
040	MAT	006	002	Preto keď dávaš núdznemu, nevytrubuj o tom všetkým na známosť. Okato – v synagógach a na námestiach – konajú dobro pokrytci, lebo túžia, aby ich ľudia chválili. Naozaj, vravím vám: oni už svoju odmenu dostali.
040	MAT	006	003	Ak ty niekomu pomáhaš, rob to nenápadne – nech tvoja ľavá ruka nevie, čo robí pravá.
040	MAT	006	004	A tvoj Otec, ktorý vidí aj skryté veci, ti to odplatí.“
040	MAT	006	005	„Keď sa modlíte, nebuďte ako pokrytci, ktorí sa radi modlievajú v synagógach a na námestiach, aby ich ľudia videli. Naozaj, vravím vám: oni už svoju odmenu dostali.
040	MAT	006	006	Ale keď sa chceš modliť, choď do svojej izbičky, zavri za sebou dvere a modli sa k svojmu Otcovi, ktorého nevidieť. A tvoj Otec, ktorý vidí aj to, čo je skryté, ťa vypočuje.
040	MAT	006	007	Neopakujte bezmyšlienkovito modlitbu ako ľudia, ktorí Boha nepoznajú. Myslia si, že ich Boh vypočuje, keď budú svoju prosbu donekonečna omieľať.
040	MAT	006	008	Nenapodobňujte ich, veď váš Otec pozná vaše potreby skôr, než ich vyslovíte.“
040	MAT	006	009	„Vy sa modlite takýmto spôsobom: Otče náš, ktorý si na nebesiach, nech je vzdaná úcta a česť tvojmu menu.
040	MAT	006	010	Nech príde tvoje kráľovstvo. Nech sa tvoja vôľa deje ako v nebi, tak i na zemi.
040	MAT	006	011	Dávaj nám chlieb na každý deň.
040	MAT	006	012	A odpusť nám naše viny, ako i my odpúšťame každému, kto sa previňuje voči nám.
040	MAT	006	013	A nedovoľ, aby sme podľahli pokušeniu, ale pomáhaj nám vyhýbať sa zlému. (Lebo tvoje je kráľovstvo, i moc, i sláva naveky. Amen.)
040	MAT	006	014	Ak odpustíte iným ich previnenia, aj vám odpustí váš nebeský Otec.
040	MAT	006	015	Ale ak im neodpustíte, potom ani nebeský Otec neodpustí vaše previnenia.“
040	MAT	006	016	„A keď sa postíte, netvárte sa utrápene. A nech to nie je poznať ani na vašom zovňajšku, ako to robia pokrytci, ktorí takto upozorňujú svoje okolie, že sa postia. Naozaj vám hovorím: oni už svoju odmenu dostali.
040	MAT	006	017	Ale keď sa ty postíš, pekne sa uprav a buď prirodzený,
040	MAT	006	018	pretože nie ľudia majú vidieť, že sa postíš, ale tvoj Otec, ktorého nikto nevidí. A tvoj Otec, ktorý vidí aj skryté veci, ti to odplatí.“
040	MAT	006	019	„Nehromaďte si bohatstvo na zemi, kde rýchlo stráca svoju hodnotu alebo ho môžu ukradnúť zlodeji.
040	MAT	006	020	Ukladajte si radšej poklady v nebi, kde ich nezničia ani mole, ani hrdza, ani ich neukradne nijaký zlodej.
040	MAT	006	021	Lebo kde je váš poklad, tam bude aj vaše srdce.
040	MAT	006	022	Oči sú ako lampa, ktorá dáva svetlo. Ak je tvoje oko čisté, tvoj život bude naplnený svetlom.
040	MAT	006	023	Ale ak je tvoje oko zakalené nečistými myšlienkami a túžbami, si ponorený do temnoty. Ak to, čo by malo byť pre teba svetlom, je tmou, aká potom bude skutočná tma?“
040	MAT	006	024	„Nikto nemôže slúžiť dvom pánom. Jedného totiž bude nenávidieť a druhého mať rád, alebo jednému bude dávať prednosť a druhého bude zanedbávať. Nedá sa slúžiť zároveň Bohu aj majetku.
040	MAT	006	025	Preto vám radím: netrápte sa o to, čo budete jesť a piť, aby ste žili, ani o to, do čoho zaodejete svoje telo. Či nie je život viac ako jedlo a telo viac ako šaty?
040	MAT	006	026	Pozrite sa na vtáky: nesejú ani nežnú, nezhromažďujú obilie do sýpok, a predsa ich nebeský Otec živí. Či nie ste omnoho cennejší ako ony?
040	MAT	006	027	Je medzi vami niekto, kto by si vlastnou snahou vedel čo i len o kúsok predĺžiť svoj život?
040	MAT	006	028	A prečo sa tak veľmi trápite s oblečením? Uvažujte o poľných kvetoch: nepracujú, nepradú,
040	MAT	006	029	a predsa ani Šalamún vo svojom kráľovskom majestáte nebol oblečený tak ako hociktorý z nich.
040	MAT	006	030	Ak teda Boh zaodieva do takej nádhery obyčajné poľné kvietky, ktoré dnes hýria farbami a zajtra zhoria v ohni, nepostará sa skôr o vás? To mu tak málo dôverujete?
040	MAT	006	031	Preto sa netrápte a nespytujte: Čo budeme jesť? Čo budeme piť? Čo si oblečieme?
040	MAT	006	032	Ľudia, ktorí nepoznajú Boha, sami seba znepokojujú takýmito otázkami a trápia sa pre ne. Ale vy máte nebeského Otca, a ten dobre vie, čo potrebujete.
040	MAT	006	033	Hľadajte najprv Božie kráľovstvo a jeho spravodlivosť a všetko toto vám bude pridané.
040	MAT	006	034	Netrápte sa teda o každú maličkosť, ktorú prinesie zajtrajšok, lebo každý deň má dosť svojich starostí a Boh vám s nimi pomôže aj zajtra.“
040	MAT	007	001	„Nesúďte iných, aby ste neboli súdení.
040	MAT	007	002	Lebo spôsobom, akým súdite druhých, budete súdení aj vy. Akou mierou meriate, takou bude Boh merať vás.
040	MAT	007	003	Prečo sa staráš o smietku v oku svojho blížneho, ale brvno vo vlastnom oku si si nevšimol?
040	MAT	007	004	Ako môžeš povedať inému: Dovoľ, aby som ti vybral z oka smietku!, a pritom ti neprekáža brvno vo vlastnom oku?
040	MAT	007	005	Ty pokrytec! Najprv odstráň brvno zo svojho oka, lebo až potom budeš dobre vidieť, aby si mohol vybrať smietku z oka svojho blížneho.
040	MAT	007	006	Je zbytočné vysvetľovať Božie pravdy tým, ktorí nimi pohŕdajú. Nehádžte perly sviniam! Čo sa stane? Perly pošliapu a vás napadnú.“
040	MAT	007	007	„Proste a dostanete, hľadajte a nájdete, klopte a otvorí sa vám.
040	MAT	007	008	Lebo kto prosí, dostane, kto hľadá, nájde a kto klope, tomu otvoria.
040	MAT	007	009	Keby ktoréhokoľvek z vás poprosilo vlastné dieťa o kus chleba, dali by ste mu snáď kameň?
040	MAT	007	010	Alebo by ste mu namiesto ryby dali hada?
040	MAT	007	011	Ak teda vy, hoci ste hriešni, viete dávať svojim deťom dobré veci, o čo skôr ich dá nebeský Otec tým, ktorí ho o to prosia!
040	MAT	007	012	Správajte sa k ľuďom tak, ako chcete, aby sa oni správali k vám. To je to, čo hovorí Zákon i Proroci.“
040	MAT	007	013	„Do neba sa dá vojsť iba úzkou bránou. Priestranná brána a široká cesta vedú do záhuby, a predsa si ju vyberá a kráča po nej mnoho ľudí.
040	MAT	007	014	Dvere a cesta do života sú úzke a len málo je tých, ktorí ich nájdu.“
040	MAT	007	015	„Dajte si pozor na falošných prorokov: prichádzajú k vám preoblečení za bezbranné ovce, ale v skutočnosti sú to draví vlci.
040	MAT	007	016	Môžete ich spoznať podľa ovocia, ktoré nesú. Azda sa oberá hrozno z tŕnia a figy z bodľačia?
040	MAT	007	017	Dobrý strom rodí dobré ovocie a zlý strom zlé ovocie.
040	MAT	007	018	Dobrý strom predsa nemôže rodiť zlé ovocie ani zlý strom dobré.
040	MAT	007	019	Každý strom, ktorý nenesie dobré ovocie, vytnú a spália.
040	MAT	007	020	Teda podľa ich činov ich poznáte.“
040	MAT	007	021	„Na to, aby sa človek dostal do nebeského kráľovstva, nestačí, že sa ku mne hlási a oslovuje ma Pane! Pane! Rozhodujúce je, či koná vôľu môjho Otca, ktorý je v nebesiach.
040	MAT	007	022	V deň posledného súdu mnohí povedia: Pane, Pane, či sme nehovorili v tvojom mene? Nevyháňali sme démonov v tvojom mene? Nerobili sme v tvojom mene mnohé zázraky?
040	MAT	007	023	Ale ja im odpoviem: Nikdy som vás nepoznal. Choďte odo mňa preč, lebo ste páchali zlé veci!“
040	MAT	007	024	„Každého, kto počúva moje slová a koná podľa nich, môžeme prirovnať k prezieravému človeku, ktorý si postavil dom na skale.
040	MAT	007	025	Keď sa spustil lejak, privalila sa povodeň a prudká víchrica sa oprela do jeho múrov, dom sa nezrútil, lebo mal základy postavené na skale.
040	MAT	007	026	Ale toho, kto počúva moje slová, no nekoná podľa nich, môžeme prirovnať k nerozumnému človeku, ktorý si postavil dom na piesku.
040	MAT	007	027	Spustil sa lejak, privalila sa povodeň, prudká víchrica sa oprela do múrov jeho domu – a dom s veľkým rachotom spadol.“
040	MAT	007	028	Keď Ježiš dohovoril, ľudia nad jeho učením žasli.
040	MAT	007	029	Ježiš totiž, na rozdiel od ich náboženských učiteľov, učil ako niekto, kto má autoritu.
040	MAT	008	001	Keď Ježiš zostúpil z vrchu, išiel za ním veľký dav ľudí.
040	MAT	008	002	Vtedy sa k nemu priblížil malomocný, kľakol si pred neho a povedal: „Pane, keby si chcel, mohol by si ma uzdraviť!“
040	MAT	008	003	Ježiš vystrel ruku, dotkol sa ho a povedal: „Áno, chcem. Buď zdravý.“ A po malomocenstve nezostalo ani stopy.
040	MAT	008	004	Ježiš mu povedal: „Nikomu nič nehovor, ale choď, ukáž sa kňazovi a obetuj dar, ako to nariadil Mojžiš – na dôkaz, že si zdravý.“
040	MAT	008	005	Keď Ježiš prišiel do Kafarnauma, pristúpil k nemu rímsky stotník a prosil ho:
040	MAT	008	006	„Pane, môj sluha leží doma ochrnutý a má veľké bolesti.“
040	MAT	008	007	Ježiš mu odpovedal: „Prídem a uzdravím ho.“
040	MAT	008	008	Ale stotník namietal: „Pane, nie som hodný, aby si vošiel pod moju strechu. No stačí tvoje slovo a bude zdravý.
040	MAT	008	009	Veď viem, ako to je: Ja sám som podriadený, ale mám aj pod sebou vojakov. Ak niektorému poviem: Choď!, tak ide, a inému: Poď!, tak príde, a ak poviem sluhovi: Urob to!, tak to vykoná.“
040	MAT	008	010	Keď to Ježiš počul, začudoval sa a obrátil sa na tých, ktorí ho sprevádzali: „Vravím vám, že s takou veľkou vierou som sa nestretol v celom Izraeli.
040	MAT	008	011	A bude to veru tak, že prídu mnohí ľudia z východu i západu a zaujmú miesto pri stole v nebeskom kráľovstve s Abrahámom, Izákom a Jákobom,
040	MAT	008	012	kým Izraeliti, pre ktorých bolo kráľovstvo pripravené, budú hnaní do tmy, kde bude plač a škrípanie zubami.“
040	MAT	008	013	Potom Ježiš povedal stotníkovi: „Vráť sa domov! Nech sa ti stane tak, ako si tomu uveril!“ A sluha bol v tej chvíli uzdravený.
040	MAT	008	014	Potom Ježiš vošiel do Petrovho domu a našiel tam jeho svokru ležať vo vysokej horúčke.
040	MAT	008	015	Dotkol sa jej ruky a horúčka hneď zmizla. Žena vstala a začala mu pripravovať jedlo.
040	MAT	008	016	Večer priviedli k nemu mnohých posadnutých. Jediným slovom vyhnal z nich zlých duchov a všetkých chorých uzdravil.
040	MAT	008	017	Takto sa splnilo, čo predpovedal prorok Izaiáš: „On vzal na seba naše slabosti a niesol naše choroby.“
040	MAT	008	018	Keď Ježiš videl dav ľudí okolo seba, rozkázal učeníkom, aby sa preplavili v loďke na druhý breh jazera.
040	MAT	008	019	Vtom ho zadržal jeden z učiteľov Zákona a povedal mu: „Majstre, pôjdem za tebou kamkoľvek.“
040	MAT	008	020	Ježiš mu na to odpovedal: „Líšky majú svoje nory a vtáci hniezda, ale Syn človeka nemá dom ani miesto, kde by si zložil hlavu.“
040	MAT	008	021	Jeden z jeho žiakov mu zasa povedal: „Pane, kým pôjdem za tebou, dovoľ mi pochovať otca!“
040	MAT	008	022	Ale Ježiš mu odpovedal: „Poď za mnou hneď. Nech tí, ktorí sú duchovne mŕtvi, pochovávajú svojich mŕtvych.“
040	MAT	008	023	Potom vstúpil Ježiš do loďky a plavil sa s učeníkmi na druhý breh.
040	MAT	008	024	Zrazu sa strhla silná búrka a loďka sa takmer potápala vo vysokých vlnách. No Ježiš pokojne spal.
040	MAT	008	025	Priskočili k nemu a zobudili ho: „Pane, zachráň nás, inak sa utopíme!“
040	MAT	008	026	Ale Ježiš im odpovedal: „Prečo sa tak bojíte? Kde je vaša viera?“ Potom vstal a pohrozil vetru a vlnám. Búrka sa upokojila a nastalo veľké ticho.
040	MAT	008	027	Tí, čo boli s ním, ohromene hovorili: „Kto to vlastne je, že ho poslúcha víchrica aj more?“
040	MAT	008	028	Keď pristáli na druhom brehu neďaleko Gadary, vybehli oproti nemu dvaja muži posadnutí démonmi. Žili v skalných hroboch a boli takí nebezpeční, že sa nikto neodvážil tade ísť.
040	MAT	008	029	Začali na Ježiša kričať: „Čo od nás chceš, Syn Boží? Prišiel si nás trápiť? Ešte na nás nemáš právo!“
040	MAT	008	030	Neďaleko sa páslo veľké stádo svíň.
040	MAT	008	031	A démoni ho prosili: „Ak nás už chceš vyhnať, pošli nás do toho stáda svíň!“
040	MAT	008	032	„Nedbám, choďte!“ povedal im Ježiš. A hneď vyšli z tých dvoch a vošli do svíň. Celé stádo sa ihneď splašilo, prehnalo sa dolu svahom a utopilo sa v jazere.
040	MAT	008	033	Pastieri svíň sa rozbehli do mesta a všade rozchýrili, čo sa stalo.
040	MAT	008	034	Všetci jeho obyvatelia utekali oproti Ježišovi a žiadali ho, aby odišiel z ich kraja.
040	MAT	009	001	Ježiš opäť nastúpil do loďky, preplavil sa na druhý breh a prišiel do Kafarnauma, do mesta, kde býval.
040	MAT	009	002	Čoskoro k nemu priniesli na nosidlách ochrnutého človeka. Keď Ježiš videl ich vieru, povedal chorému: „Teš sa, priateľ môj, tvoje hriechy sú odpustené!“
040	MAT	009	003	Niektorí z učiteľov Zákona sa však pohoršovali: „Ten človek sa rúha!“
040	MAT	009	004	Ale Ježiš vedel, čo si myslia, a preto sa spýtal: „Prečo máte srdcia naplnené zlobou?
040	MAT	009	005	Čo je ľahšie povedať: Odpúšťajú sa ti hriechy, alebo: Vstaň a choď!?
040	MAT	009	006	Ale aby ste vedeli, že Syn človeka má na zemi moc odpúšťať hriechy…“ Nato sa obrátil k ochrnutému a povedal mu: „Vstaň a vezmi si svoje lôžko. Môžeš ísť domov.“
040	MAT	009	007	A on vstal a odišiel.
040	MAT	009	008	Toto sa odohralo pred očami zhromaždeného davu. Všetci žasli a ďakovali Bohu, že dal človeku takú moc.
040	MAT	009	009	Keď sa Ježiš uberal ďalej, všimol si muža, ktorý na colnici vyberal poplatky. Ten muž sa volal Matúš. „Poď so mnou a staň sa mojím učeníkom!“ vyzval ho Ježiš. Matúš hneď vstal a išiel za ním.
040	MAT	009	010	Neskôr, keď Ježiš spolu s učeníkmi večeral v Matúšovom dome v spoločnosti mnohých ľudí pochybnej povesti,
040	MAT	009	011	zbožní farizeji sa pohoršovali a vraveli jeho učeníkom: „Ako si váš majster môže sadnúť za jeden stôl s takou spodinou?“
040	MAT	009	012	Keď to Ježiš počul, odpovedal im: „Lekára nepotrebujú zdraví, ale chorí.
040	MAT	009	013	Choďte a snažte sa pochopiť, čo znamenajú slová Písma: ‚Nejde mi o vaše obete a dary, ale o to, aby ste boli milosrdní.‘ Neprišiel som volať k Bohu tých, ktorí sú presvedčení o vlastnej spravodlivosti, ale hriešnikov.“
040	MAT	009	014	Jedného dňa prišli za Ježišom učeníci Jána Krstiteľa s otázkou: „Prečo sa tvoji učeníci nepostia? Veď to robíme my aj farizeji!“
040	MAT	009	015	Ježiš im odpovedal: „Majú vari svadobčania, ktorých pozval ženích, dôvod smútiť, kým je s nimi? Ale prídu dni, keď bude ženích od nich vzatý, a potom sa budú postiť.
040	MAT	009	016	Nikto predsa neprišíva na staré šaty záplatu z novej látky, lebo by vytrhla staré tkanivo a diera by sa ešte zväčšila.
040	MAT	009	017	Ani mladé víno nenalievate do mechov zo starej kože, lebo by popraskali a víno by vytieklo. Nové víno potrebuje nové mechy!“
040	MAT	009	018	Kým Ježiš hovoril, prišiel jeden z predstaviteľov miestnej synagógy a poklonil sa mu. „Práve mi umrela dcéra,“ povedal, „ale ty jej môžeš vrátiť život. Poď, polož na ňu ruku a ožije.“
040	MAT	009	019	Ježiš vstal a šiel – a jeho učeníci ho nasledovali.
040	MAT	009	020	Vtom k nemu pristúpila zozadu akási žena, ktorá už dvanásť rokov krvácala, a dotkla sa okraja jeho šiat,
040	MAT	009	021	lebo si pomyslela: „Stačí, ak sa dotknem jeho šiat, určite sa uzdravím.“
040	MAT	009	022	Ježiš sa obrátil, pozrel sa na ňu a povedal: „Teš sa, žena. Tvoja viera ťa uzdravila.“ A naozaj, od tej chvíle bola žena zdravá.
040	MAT	009	023	Keď Ježiš vošiel do domu predstaveného synagógy, kde hrala pohrebná hudba a nariekal zhromaždený dav,
040	MAT	009	024	povedal im: „Rozíďte sa, veď dievčatko neumrelo, iba spí.“ Oni sa mu však vysmiali.
040	MAT	009	025	Hneď ako všetkých poslali preč, vstúpil do miestnosti, v ktorej bolo dievčatko, chytil ho za ruku a ono ožilo a vstalo.
040	MAT	009	026	Správa o tomto zázraku sa rozniesla po celom kraji.
040	MAT	009	027	Keď bol Ježiš na ceste späť, išli za ním dvaja slepci a volali naňho: „Syn Dávidov, zmiluj sa nad nami!“
040	MAT	009	028	Kráčali za ním až do domu. Slepí pristúpili celkom k nemu a on sa ich spýtal: „Naozaj veríte, že mám moc vrátiť vám zrak?“ „Áno, Pane,“ odpovedali mu.
040	MAT	009	029	Ježiš sa dotkol ich očí a povedal: „Nech sa vám stane, ako veríte.“
040	MAT	009	030	V tej chvíli začali vidieť. Dôrazne im prikázal: „Nikto sa o tom nesmie dozvedieť!“
040	MAT	009	031	Oni však išli a rozniesli tú správu po celom kraji.
040	MAT	009	032	Keď odtiaľ Ježiš s učeníkmi odchádzal, priviedli k nemu nemého človeka, posadnutého zlým duchom.
040	MAT	009	033	Ježiš démona vyhnal a muž ihneď začal hovoriť. Ľudia v dave žasli a hovorili: „Nikdy nikto nič podobné v Izraeli nevidel!“
040	MAT	009	034	Ale farizeji vysvetľovali: „Diabol, kráľ démonov, mu dal moc vyháňať démonov.“
040	MAT	009	035	Potom Ježiš prechádzal všetkými mestami a dedinami, učil v židovských synagógach a hlásal radostnú správu o Božom kráľovstve. A všade, kam prišiel, liečil choroby tela aj ducha.
040	MAT	009	036	Pri pohľade na ľudí, ktorí za ním prichádzali, jeho vnútro bolo naplnené súcitom a veľkou bolesťou – boli totiž utrápení a bezbranní ako ovce bez pastiera.
040	MAT	009	037	Vtedy povedal svojim učeníkom: „Žatva je veľká, ale žencov je málo.
040	MAT	009	038	Preto proste Pána žatvy, aby vyslal robotníkov na svoje polia.“
040	MAT	010	001	Potom si Ježiš zavolal svojich dvanástich učeníkov a dal im moc vyháňať nečistých duchov a uzdravovať každú chorobu tela aj ducha.
040	MAT	010	002	Mená týchto dvanástich apoštolov sú: Šimon, ktorého volali aj Peter a jeho brat Andrej; Jakub, syn Zebedejov a jeho brat Ján;
040	MAT	010	003	Filip a Bartolomej; Tomáš a bývalý colník Matúš; Alfejov syn Jakub a Tadeáš;
040	MAT	010	004	Šimon Horlivec a Judáš Iškariotský, ktorý ho napokon zradil.
040	MAT	010	005	Týchto dvanástich Ježiš vyslal so slovami: „Nechoďte teraz medzi pohanov a nevchádzajte do samaritánskych miest.
040	MAT	010	006	Radšej choďte k Izraelitom, ovciam, ktoré sa Bohu stratili,
040	MAT	010	007	a hlásajte: Priblížilo sa nebeské kráľovstvo.
040	MAT	010	008	Uzdravujte chorých, krieste mŕtvych, očisťujte malomocných, vyháňajte démonov. Čo ste zadarmo dostali, zadarmo rozdávajte!
040	MAT	010	009	Neberte si so sebou peniaze
040	MAT	010	010	ani kapsu na cestu ani náhradné šatstvo či obuv, ba ani palicu. Lebo robotník si zaslúži mzdu za to, čo urobil.
040	MAT	010	011	Do ktoréhokoľvek mesta alebo dediny vojdete, spýtajte sa na bohabojných ľudí, v ich dome sa potom ubytujte, kým sa vydáte na ďalšiu cestu.
040	MAT	010	012	Keď vstúpite do domu, povedzte: ‚Pokoj tomuto domu!‘
040	MAT	010	013	Ak vaše posolstvo vďačne prijmú, naplní ich pokoj, ktorý prinášate. Ak odmietnu, váš pokoj zostane s vami.
040	MAT	010	014	Opusťte každé mesto alebo dom, kde by vás ani vaše svedectvo neprijali, nezdržujte sa tam, straste aj prach zo svojich nôh.
040	MAT	010	015	Vravím vám, že v deň Božieho súdu bude ľahšie hriešnym ľuďom zo Sodomy a Gomory ako takémuto mestu.
040	MAT	010	016	Posielam vás ako ovce medzi vlky. Buďte teda obozretní ako hady a mierni ako holubice.
040	MAT	010	017	Na ľudí si dávajte pozor, lebo vás pre mňa budú vydávať súdom, budú vás bičovať v synagógach,
040	MAT	010	018	budú vás vláčiť pred vládcov a panovníkov. To všetko bude príležitosťou, aby ste vydali svedectvo im aj celému svetu.
040	MAT	010	019	Ak vás postavia pred súd, netrápte sa, ako a čo budete hovoriť, lebo dostanete pravé slová v pravý čas.
040	MAT	010	020	To nebudete hovoriť vy, ale Duch vášho Otca prehovorí prostredníctvom vás.
040	MAT	010	021	Brat vydá na smrť brata, otec syna, deti sa vzbúria proti rodičom a zabijú ich.
040	MAT	010	022	Všetci vás budú nenávidieť, lebo ste mojimi učeníkmi. Ale ten, kto vytrvá až do konca, bude zachránený pre večnosť.
040	MAT	010	023	Ak vás budú v niektorom meste prenasledovať, utečte do iného. Vravím vám, že nestačíte pochodiť po všetkých izraelských mestách, kým sa Syn človeka opäť vráti.
040	MAT	010	024	Žiak neprevyšuje svojho učiteľa, ani sluha svojho pána.
040	MAT	010	025	Žiak znáša údel svojho učiteľa a sluha údel svojho pána. Keď mňa nazývajú diablom, čo si asi vymyslia na vás!?
040	MAT	010	026	Ale nebojte sa ich! Príde čas, keď pravda vyjde najavo a všetko skryté bude odhalené.
040	MAT	010	027	Čo vám hovorím v tme, povedzte na svetle, a čo vám tajne šepkám, rozhláste verejne!
040	MAT	010	028	A nebojte sa pri tom ľudí. Môžu vás síce zabiť, ale nemôžu vás pripraviť o večný život. Bojte sa Toho, ktorý môže zahubiť dušu i telo v pekle.
040	MAT	010	029	Akú cenu má vrabec? A predsa ani jeden nespadne na zem bez vedomia vášho Otca.
040	MAT	010	030	A vy máte ešte aj všetky vlasy na hlave zrátané.
040	MAT	010	031	Preto sa nebojte: ste omnoho cennejší než celý kŕdeľ vrabcov.
040	MAT	010	032	Kto sa ku mne prizná pred ľuďmi, k tomu sa aj ja priznám pred svojím Otcom v nebesiach.
040	MAT	010	033	Ale kto ma pred ľuďmi zaprie, toho aj ja zapriem pred svojím Otcom v nebi.“
040	MAT	010	034	„Nemyslite si, že som prišiel, aby som priniesol na zem pokoj. Nepriniesol som pokoj, ale meč.
040	MAT	010	035	Viera vo mňa môže postaviť proti sebe syna a otca, dcéru a matku, nevestu a svokru.
040	MAT	010	036	Nepriateľom človeka sa stanú jeho najbližší.
040	MAT	010	037	Kto má vo svojom srdci na prvom mieste otca alebo matku, syna alebo dcéru, a nie mňa, nie je ma hoden.
040	MAT	010	038	Kto by ma chcel nasledovať bez ťažkostí, nie je ma hoden.
040	MAT	010	039	Kto lipne na živote, stratí ho, ale kto je ochotný pre mňa všetko obetovať, ten svoj život zachráni.
040	MAT	010	040	Kto prijíma vás, prijíma mňa, a kto prijíma mňa, ten prijíma toho, ktorý ma poslal.
040	MAT	010	041	Ak prijme niekto môjho svedka s vedomím, že ho posiela Boh, dostane rovnakú odmenu ako on. Kto prijme spravodlivého pre jeho spravodlivosť, dostane rovnakú odmenu ako on.
040	MAT	010	042	A ak niekto podá ako môj nasledovník čo len pohár vody niekomu zdanlivo bezvýznamnému, určite nepríde o svoju odmenu.“
040	MAT	011	001	Keď Ježiš odovzdal pokyny svojim dvanástim učeníkom, pobral sa učiť a kázať do tamojších miest.
040	MAT	011	002	Ján Krstiteľ, ktorý bol práve vo väzení, sa dopočul o tom, čo Kristus robí. Poslal za ním dvoch svojich učeníkov,
040	MAT	011	003	aby sa ho spýtali: „Si naozaj ten, ktorý mal prísť, alebo máme čakať iného?“
040	MAT	011	004	Ježiš im odpovedal: „Vráťte sa k Jánovi a vyrozprávajte mu, čo ste videli a počuli:
040	MAT	011	005	Slepí vidia, chromí chodia, malomocní sú uzdravení, hluchí počujú, mŕtvi ožívajú a chudobným sa zvestuje dobrá správa.
040	MAT	011	006	Šťastný je ten, kto mi dôveruje.“
040	MAT	011	007	Keď Jánovi učeníci odišli, Ježiš hovoril o ňom ľuďom: „Keď ste šli za Jánom na púšť, čo ste chceli uvidieť? Trstinu zmietanú vetrom?
040	MAT	011	008	Alebo človeka vyobliekaného do drahých šiat? Ale veď takí bývajú v kráľovských palácoch.
040	MAT	011	009	Prečo ste teda šli za ním? Chceli ste vidieť proroka? Hovorím vám, spoznali ste viac než proroka.
040	MAT	011	010	To o ňom je napísané: ‚Posielam pred tebou svojho posla, aby ti pripravil cestu.‘
040	MAT	011	011	Vedzte, že medzi všetkými ľuďmi, ktorí sa kedy narodili, niet nikoho, kto by prevyšoval Jána Krstiteľa. A predsa i ten najmenší v nebeskom kráľovstve je väčší ako on.
040	MAT	011	012	Od čias Jána Krstiteľa je nebeské kráľovstvo vystavené násiliu a zmocňujú sa ho ukrutníci.
040	MAT	011	013	Lebo všetci proroci aj Zákon až po Jána Krstiteľa to predpovedali.
040	MAT	011	014	A ak ste pripravení prijať to, tak on je Eliáš, o ktorom prorok zvestoval, že príde skôr, než sa kráľovstvo začne.
040	MAT	011	015	Kto má uši na počúvanie, nech počúva!
040	MAT	011	016	Ku komu mám prirovnať ľudí, ako ste vy? Sú ako hrajúce sa deti, ktoré sedia na námestí a nespokojne pokrikujú na svojich kamarátov:
040	MAT	011	017	‚Hrali sme vám, ale netancovali ste, smutne sme vám spievali, ale neplakali ste.‘
040	MAT	011	018	Keď prišiel Ján, postil sa a nepil víno – a vravia: Je posadnutý.
040	MAT	011	019	Ale keď prišiel Syn človeka, nepostí sa – a hovoria: ‚Pozrite sa na toho nenažranca a opilca, priateľa hriešnikov. Ale dokonalosť Božej múdrosti ukážu tí, ktorí podľa nej žijú.‘“
040	MAT	011	020	Vtedy začal Ježiš karhať mestá, ktoré boli svedkami jeho mnohých zázrakov, a predsa nerobili pokánie:
040	MAT	011	021	„Beda ti, Korazim, beda ti, Betsaida! Keby sa v Týre a Sidone stali také zázraky ako u vás, ich obyvatelia by sa už dávno kajali a prejavovali by najhlbšiu ľútosť nad svojimi vinami.
040	MAT	011	022	Preto vám hovorím, že Týru a Sidonu bude ľahšie v deň súdu ako vám.
040	MAT	011	023	A čo vy, obyvatelia Kafarnauma? Myslíte si, že Boh vás vyvýši až po samo nebo? Zrútite sa do priepasti večného zahynutia! Keby sa v Sodome diali také zázraky ako u vás, stála by dodnes.
040	MAT	011	024	Znova vám hovorím, že sodomskej krajine bude ľahšie v deň súdu ako tebe!“
040	MAT	011	025	Vtedy sa Ježiš modlil: „Velebím ťa, Otče, Pán neba aj zeme, že pravdu skrývaš pred tými, ktorí sa pokladajú za múdrych a učených, a zjavuješ ju bezvýznamným a jednoduchým.
040	MAT	011	026	Áno, Otče, tak sa ti to páči.“
040	MAT	011	027	„Otec mi zveril všetko. Len Otec pozná Syna a Otca pozná iba Syn a ten, komu sa to Syn rozhodne zjaviť.
040	MAT	011	028	Poďte ku mne všetci, ktorí sa namáhate a ste unavení, ja vám dám odpočinutie.
040	MAT	011	029	Vezmite na seba moje jarmo a učte sa odo mňa, lebo mám tiché a pokorné srdce. U mňa nájdete mier a odpočinutie pre svoje duše.
040	MAT	011	030	Veď moje jarmo netlačí a bremeno neťaží.“
040	MAT	012	001	Raz v sobotu prechádzal Ježiš so svojimi učeníkmi obilným poľom. Učeníci boli hladní, preto začali trhať klasy a jesť zrno.
040	MAT	012	002	Videli to farizeji a žalovali Ježišovi: „Pozri, tvoji učeníci robia, čo sa v sobotu nesmie robiť!“
040	MAT	012	003	Ježiš im odpovedal: „Azda ste nečítali, čo urobil kráľ Dávid, keď on aj jeho družina boli hladní?
040	MAT	012	004	Ako vošiel do chrámu a spolu jedli posvätné chleby, ktoré smeli jesť iba kňazi?
040	MAT	012	005	Alebo ste nečítali v Mojžišovom zákone, že kňazi v chráme pracujú v sobotu? Porušujú sobotný pokoj, a predsa nie sú vinní.
040	MAT	012	006	Vravím vám, že je tu niekto, kto je viac než chrám.
040	MAT	012	007	Keby ste rozumeli slovám: ‚Nejde mi o vaše obete a dary, ale o to, aby ste boli milosrdní,‘ tak by ste nikoho neprávom neodsudzovali.
040	MAT	012	008	Syn človeka rozhoduje aj o tom, čo sa v sobotu smie robiť a čo nie.“
040	MAT	012	009	Odtiaľ šiel Ježiš do synagógy.
040	MAT	012	010	Bol tam človek s ochrnutou rukou. Farizeji hľadali nejakú zámienku, aby mohli Ježiša obžalovať, preto sa ho spýtali: „Dovoľuje zákon v sobotu uzdravovať?“
040	MAT	012	011	Odpovedal im: „Keby niekto z vás mal jedinú ovcu a tá by mu v sobotu spadla do jamy, neurobil by všetko, aby ju z nej vytiahol ešte v ten deň?
040	MAT	012	012	A o čo cennejší je človek! Preto je správne robiť dobro aj v sobotu.“
040	MAT	012	013	Obrátil sa k postihnutému a povedal mu: „Vystri ruku!“ Ten ho poslúchol a ruka bola zdravá ako tá druhá.
040	MAT	012	014	Farizeji odišli a radili sa, ako by Ježiša zabili.
040	MAT	012	015	Ježiš však postrehol ich úmysly a odišiel. Mnohí šli za ním a on uzdravil všetkých chorých.
040	MAT	012	016	Ale prikázal im, aby o ňom verejne nehovorili.
040	MAT	012	017	Tak sa naplnilo Izaiášovo proroctvo:
040	MAT	012	018	„Toto je môj služobník, ktorého som si vyvolil, môj milovaný, potešenie mojej duše. Dám mu svojho Ducha a národom ukáže, ako môžu získať spravodlivosť.
040	MAT	012	019	Nebude sa hádať ani nikoho prekrikovať, nebude robiť hurhaj na uliciach,
040	MAT	012	020	nalomené steblo nedolomí, tlejúci knôt neuhasí, kým nespôsobí, aby spravodlivosť zvíťazila.
040	MAT	012	021	Jeho meno sa stane nádejou pre všetky národy.“
040	MAT	012	022	Tu k nemu priviedli posadnutého človeka, ktorý bol navyše slepý aj nemý. Ale Ježiš ho uzdravil – vrátil mu zrak aj reč.
040	MAT	012	023	Ľudia žasli a vraveli: „Nie je on naozaj syn Dávidov?“
040	MAT	012	024	Ale počuli o tom zázraku farizeji a namietali: „Len Belzebul, kráľ démonov, mu mohol dať moc vyháňať démonov!“
040	MAT	012	025	Ale Ježiš vedel, čo si myslia, a preto povedal: „Rozdelené kráľovstvo pustne a nijaké mesto či rodina, kde vládnu spory a roztržky, neobstojí.
040	MAT	012	026	Tak ani satan nemôže bojovať sám proti sebe – ako by potom obstálo jeho kráľovstvo?
040	MAT	012	027	Hovoríte, že vyháňam zlých duchov mocou Belzebula. Koho mocou ich potom vyháňajú vaši žiaci? Aj oni vyháňajú démonov – a stanú sa aj vašimi sudcami.
040	MAT	012	028	Ale ak vyháňam zlo v moci Božieho Ducha, tak Božie kráľovstvo už prišlo k vám.
040	MAT	012	029	Ak chce niekto ukradnúť veci z domu silného muža, musí ho najprv zviazať a len potom si ich môže odniesť.
040	MAT	012	030	Kto nie je so mnou, je proti mne a kto nezhromažďuje so mnou, rozptyľuje.
040	MAT	012	031	Preto vám hovorím, že každý hriech aj rúhanie môžu byť ľuďom odpustené, ale rúhanie proti Svätému Duchu odpustené nebude.
040	MAT	012	032	Tomu, kto by hovoril niečo proti Synovi človeka, môže byť odpustené. Ale tomu, kto bude hovoriť proti Svätému Duchu, nebude odpustené ani v tomto veku, ani v budúcom.“
040	MAT	012	033	„Aký strom vypestujete, také ovocie bude rodiť. Dobrý bude rodiť dobré ovocie, zlý zlé. Každý strom sa pozná podľa svojho ovocia.
040	MAT	012	034	Vy, plemeno vreteníc, ako by ste mohli dobre hovoriť, keď ste zlí? Ústa hovoria to, čím je naplnené srdce.
040	MAT	012	035	Dobrý človek rozdáva z dobrého pokladu svojho srdca dobré veci. Ak je však jeho srdce plné zla, šíri iba zlo.
040	MAT	012	036	Rátajte s tým, že v deň súdu budete skladať účty z každého neužitočného slova.
040	MAT	012	037	Vaše terajšie slová o vás rozhodnú: buď vás ospravedlnia, alebo odsúdia.“
040	MAT	012	038	Vtedy prišli za Ježišom niektorí zo židovských učiteľov Zákona a farizeji a žiadali: „Učiteľ, chceme od teba vidieť jasné znamenie, že ťa poslal Boh.“
040	MAT	012	039	Ale Ježiš im odpovedal: „Len zvrátení a bezbožní ľudia si vyžadujú zázračné dôkazy, že ma poslal Boh. Ale nedostanete iné znamenie, iba znamenie proroka Jonáša.
040	MAT	012	040	Ako bol totiž Jonáš tri dni a tri noci v útrobách veľryby, tak bude Syn človeka tri dni a tri noci v lone zeme.
040	MAT	012	041	Obyvatelia Ninive vystúpia na súde proti vám a odsúdia vás, lebo oni na Jonášovo kázanie vykonali pokánie a obrátili sa k Bohu. A ten, kto stojí pred vami, je väčší ako Jonáš.
040	MAT	012	042	Kráľovná zo Sáby vystúpi na súde ako ďalší svedok proti vám, lebo prišla z ďalekej krajiny, aby poznala Šalamúnovu múdrosť. A tu je predsa niekto omnoho väčší ako Šalamún.
040	MAT	012	043	Keď je z človeka vyhnaný nečistý duch, blúdi po vyprahnutých a opustených miestach a hľadá, kam by sa utiahol, ale nemôže nájsť.
040	MAT	012	044	Vtedy si povie: ‚Vrátim sa, odkiaľ som vyšiel.‘ Po návrate zistí, že jeho príbytok je prázdny, uprataný a vyzdobený.
040	MAT	012	045	Ide teda, vezme so sebou sedem iných duchov, horších ako je sám, vojdú dnu a usídlia sa tam. Taký človek je vtedy na tom oveľa horšie, ako bol predtým. To je to, čo sa stane takým skazeným ľuďom, ako ste vy.“
040	MAT	012	046	Kým Ježiš hovoril v dome obklopenom húfom ľudí, prišla jeho matka a bratia. Čakali vonku, lebo sa chceli s ním zhovárať.
040	MAT	012	047	Keď ho ktosi z davu upozornil, že naňho vonku čakajú, povedal:
040	MAT	012	048	„Kto je moja matka a kto sú moji bratia?“
040	MAT	012	049	Ukázal na učeníkov a povedal: „Toto je moja rodina.
040	MAT	012	050	Každý, kto koná vôľu môjho nebeského Otca, je môj brat, sestra i matka!“
040	MAT	013	001	V ten istý deň vyšiel Ježiš z domu a posadil sa pri mori a učil.
040	MAT	013	002	Onedlho sa okolo neho zhromaždil taký veľký dav ľudí, že musel vstúpiť do loďky. Kázal teda odtiaľ a dav ho počúval na brehu.
040	MAT	013	003	Keď k nim hovoril, používal mnohé podobenstvá. „Roľník vyšiel na pole, aby zasial obilie.
040	MAT	013	004	Ako rozsieval, padli niektoré zrná na okraj cesty, zlietli sa vtáky a pozobali ich.
040	MAT	013	005	Iné zrná dopadli na skalnatú pôdu, kde bolo málo ornice. Obilie rýchlo vzklíčilo,
040	MAT	013	006	ale keď začalo páliť slnko, uschlo, lebo korienky nemohli ísť do hĺbky.
040	MAT	013	007	Veľa zŕn padlo aj medzi bodliaky. Keď bodľačie vyrástlo, udusilo klásky.
040	MAT	013	008	Ostatné zrná padli do úrodnej pôdy. Obilie vyrástlo a prinieslo úrodu. Na niektorom klase bolo sto zrniek, na inom šesťdesiat a na ďalšom tridsať.
040	MAT	013	009	Tak teda, kto má uši na počúvanie, nech počúva!“
040	MAT	013	010	Pristúpili k nemu učeníci a spýtali sa ho: „Prečo im hovoríš v podobenstvách?“
040	MAT	013	011	Odpovedal im: „Vám už Boh zjavil tajomstvá nebeského kráľovstva, ale im ešte nie.
040	MAT	013	012	Ten, kto žije podľa Božieho slova, bude mu rozumieť čoraz viac. Ale ten, kto podľa neho nežije, čoskoro prestane rozumieť aj tomu, čo mu je už teraz jasné.
040	MAT	013	013	Hovorím ľuďom v podobenstvách, aby boli nútení rozmýšľať. Oni však počúvajú, ale nerozumejú, pozerajú sa, ale nevidia.
040	MAT	013	014	Tak sa na nich plní Izaiášovo proroctvo: Budete počúvať, ale neporozumiete, budete sa dívať, ale neuvidíte.
040	MAT	013	015	Lebo srdcia týchto ľudí otupeli, ušami ťažko počujú a zavreli oči, aby nevideli, nepočuli a neporozumeli, aby sa neobrátili k Bohu, ktorý by ich mohol uzdraviť.
040	MAT	013	016	Ale šťastné sú vaše oči, že vidia a vaše uši, že počujú.
040	MAT	013	017	Mnohí proroci túžili vidieť, čo vy vidíte, a počuť, čo vy počujete, ale nemohli.“
040	MAT	013	018	„A teraz počúvajte, aký je zmysel podobenstva o rozsievačovi.
040	MAT	013	019	Cesta, kam padli niektoré zrná, predstavuje srdcia ľudí, ktorí počujú o Božom kráľovstve, ale nerozumejú tomu. Prichádza satan a vytrhne to, čo bolo zasiate.
040	MAT	013	020	Skalnatá pôda predstavuje srdce človeka, ktorý počuje Božie posolstvo a prijíma ho síce s veľkou radosťou,
040	MAT	013	021	ale povrchne, a ono tak v ňom nezapustí korene. Keď potom prídu ťažkosti alebo prenasledovanie pre vieru, jeho nadšenie ochabne a to, čo bolo zasiate, sa stratí.
040	MAT	013	022	Pôda zarastená bodľačím predstavuje človeka, ktorý počuje Božie posolstvo, ale každodenné starosti a túžba po bohatstve udusia slovo, takže ostane bez úrody.
040	MAT	013	023	Úrodná pôda predstavuje srdce človeka, ktorý počuje Božie posolstvo a žije podľa neho. Ten prináša úžitok – tridsať, šesťdesiat alebo stonásobný.“
040	MAT	013	024	Potom im povedal ďalšie podobenstvo: „Nebeské kráľovstvo je ako hospodár, ktorý zasial na svojom poli dobré semeno.
040	MAT	013	025	Ale v noci, keď ľudia spali, jeho nepriateľ rozhodil medzi pšenicu kúkoľ a odišiel.
040	MAT	013	026	Keď obilie vyrástlo do klasov, ukázal sa aj kúkoľ.
040	MAT	013	027	Sluhovia prišli za hospodárom a povedali mu: ‚Veď si zasial čisté semeno, kde sa vzal kúkoľ?‘ –
040	MAT	013	028	‚To urobil nepriateľ!‘ odpovedal im. ‚Pôjdeme to pole vyplieť,‘ ponúkli sa.
040	MAT	013	029	Ale hospodár nesúhlasil: ‚Nie, nerobte to. S kúkoľom by ste mohli ľahko vytrhnúť aj pšenicu.
040	MAT	013	030	Necháme oboje dorásť a pri žatve rozkážem žencom, aby najprv vybrali kúkoľ, zviazali ho do snopov, spálili a pšenicu nanosili do mojej stodoly.‘“
040	MAT	013	031	Predložil im iný obraz: „S nebeským kráľovstvom je to ako s horčičným semienkom, ktoré človek zasial na poli.
040	MAT	013	032	Je síce najdrobnejšie zo všetkých semien, ale keď vyrastie, je to najmohutnejšia bylina, ba je z neho strom, takže prilietajú vtáci a hniezdia v ňom.“
040	MAT	013	033	A použil ďalšie podobenstvo: „S nebeským kráľovstvom je to ako s kváskom, ktorý žena vzala, zarobila do troch meríc múky a všetko cesto vykyslo.“
040	MAT	013	034	To všetko hovoril Ježiš výhradne v podobenstvách.
040	MAT	013	035	Tak sa naplnilo staré proroctvo: „Budem im hovoriť v obrazoch. Tajomstvá, ktoré boli skryté od založenia sveta, im odhalím.“
040	MAT	013	036	Ježiš potom rozpustil dav a šiel domov. Obklopili ho jeho učeníci a prosili ho, aby im vyložil podobenstvo o kúkoli na poli.
040	MAT	013	037	Ježiš teda povedal: „Ten, ktorý seje dobré semeno, je Syn človeka.
040	MAT	013	038	Pole predstavuje tento svet, dobré semeno sú deti nebeského kráľovstva a kúkoľ sú ľudia zotročení tým Zlým.
040	MAT	013	039	Nepriateľ, ktorý kúkoľ rozosial, je diabol. Žatva predstavuje koniec sveta a ženci sú anjeli.
040	MAT	013	040	Tak ako v tomto príbehu je kúkoľ oddelený a spálený, tak bude i na konci sveta.
040	MAT	013	041	Syn človeka pošle svojich anjelov a tí vyženú z nebeského kráľovstva všetkých, ktorí sa proti nemu stavali, i všetkých, ktorí páchali zlo.
040	MAT	013	042	Spáli ich oheň, budú plakať a škrípať zubami.
040	MAT	013	043	A vtedy tí, čo plnili Božiu vôľu, sa zaskvejú v kráľovstve nebeského Otca ako slnko. Kto má uši na počúvanie, nech počúva!“
040	MAT	013	044	„Nebeské kráľovstvo je ako skrytý poklad, ktorý nejaký človek objaví na poli a znova ho zakope. Od radosti predá všetko, čo má a kúpi to pole.
040	MAT	013	045	Nebeské kráľovstvo je podobné aj kupcovi, ktorý hľadá vzácne perly.
040	MAT	013	046	Keď objaví mimoriadne krásnu perlu, predá všetko, čo má, len aby ju získal.
040	MAT	013	047	Nebeské kráľovstvo môžeme ďalej prirovnať k sieti hodenej do mora. Zachytí sa v nej všetko možné.
040	MAT	013	048	Keď je sieť plná, vytiahnu ju rybári na breh, dobré ryby vyberú do košov a zvyšok vyhodia.
040	MAT	013	049	Tak to bude aj na konci sveta. Prídu Boží anjeli, oddelia zlých od spravodlivých
040	MAT	013	050	a hodia ich do ohnivej pece. Tam bude plač a škrípanie zubami.“
040	MAT	013	051	Ježiš sa spýtal, či tomu všetkému porozumeli. – „Áno,“ odpovedali mu.
040	MAT	013	052	Potom doložil: „Každý učiteľ Zákona, ktorý sa stal učeníkom nebeského kráľovstva, je ako hospodár, ktorý ponúka zo svojej komory nové aj staré veci.“
040	MAT	013	053	Keď Ježiš dorozprával tieto podobenstvá, vrátil sa do Nazareta,
040	MAT	013	054	do svojho domovského mesta. Učil v tamojšej synagóge. Všetci sa čudovali: „Kde sa v ňom berie taká múdrosť a moc?
040	MAT	013	055	Veď je to tesárov syn, matka je predsa Mária a Jakub, Jozef, Šimon a Júda sú jeho bratia!
040	MAT	013	056	Aj jeho sestry žijú medzi nami. Odkiaľ to ten človek má?“
040	MAT	013	057	A pohoršovali sa nad ním. Ježiš im povedal: „Proroka si vážia všade omnoho väčšmi ako v jeho rodnom meste a v jeho domove!“
040	MAT	013	058	Pre ich nevieru tam nemohol vykonať mnoho zázrakov.
040	MAT	014	001	Vtedy sa dopočul galilejský vládca Herodes Antipas o Ježišovi
040	MAT	014	002	a povedal svojim dvoranom: „To je akiste Ján Krstiteľ! Vstal z mŕtvych, a preto má zázračnú moc!“
040	MAT	014	003	Pred časom dal totiž Herodes Jána zatknúť a uväzniť. Ján mu vyčítal,
040	MAT	014	004	že žije s Herodiadou, manželkou svojho brata Filipa.
040	MAT	014	005	Herodes chcel Jána zabiť, ale obával sa vzbury ľudu, lebo v ňom videli proroka.
040	MAT	014	006	Na oslavách Herodesových narodenín tancovala dcéra Herodiady a veľmi očarila Herodesa.
040	MAT	014	007	Prisahal, že splní každé jej želanie.
040	MAT	014	008	Herodiada naviedla svoju dcéru a tá povedala: „Tak mi daj ihneď priniesť na podnose hlavu Jána Krstiteľa.“
040	MAT	014	009	Herodesa to vydesilo, ale nechcel sa zosmiešniť pred hosťami tým, že by porušil prísahu.
040	MAT	014	010	Preto dal príkaz, aby Jána Krstiteľa sťali priamo vo väzení.
040	MAT	014	011	Jeho hlavu priniesli tanečnici na podnose a tá ju položila pred svoju matku.
040	MAT	014	012	Jánovi žiaci si vyžiadali jeho telo a pochovali ho. Potom šli oznámiť Ježišovi, čo sa stalo.
040	MAT	014	013	Keď to Ježiš počul, nastúpil do loďky a odplavil sa na pusté miesto, aby bol sám.
040	MAT	014	014	No len čo ľudia z okolia zistili, ktorým smerom sa uberá jeho loďka, pešo sa pobrali za ním. Keď vystúpil na breh, už ho tam čakali davy ľudí. Prišlo mu ich ľúto, a tak začal uzdravovať chorých.
040	MAT	014	015	Keď sa zvečerilo, pristúpili k nemu učeníci a upozornili ho: „Už je neskoro a tu na pustatine sa nedá nič kúpiť. Dovoľ ľuďom odísť, nech sa rozídu po dedinách a zadovážia si niečo na jedenie.“
040	MAT	014	016	Ježiš im na to povedal: „Kam by chodili, vy sa im dajte najesť!“
040	MAT	014	017	Namietli: „Veď máme dokopy iba päť chlebov a dve ryby!“
040	MAT	014	018	„Prineste mi ich sem!“
040	MAT	014	019	Potom vyzval ľudí, aby si posadali na trávu. Vzal tých päť chlebov a dve ryby, uprel oči do neba a poďakoval sa za ne Bohu. Potom lámal a dával učeníkom chleby, a tí ich rozdávali ľuďom.
040	MAT	014	020	Najedlo sa tam dosýta asi päťtisíc mužov.
040	MAT	014	021	Ženy a deti sa do toho počtu nerátali. A keď pozbierali zvyšky, zistili, že ich je plných dvanásť košov.
040	MAT	014	022	Hneď potom prikázal svojim učeníkom, aby nastúpili do loďky a preplavili sa na druhý breh, kým sa on rozlúči so zhromaždenými ľuďmi.
040	MAT	014	023	Keď ich vyprevadil, vyšiel na kopec, aby sa osamote modlil. Strávil tam takmer celú noc.
040	MAT	014	024	V tom čase už bola loď dosť ďaleko od brehu. Zmietali ňou vlny a fúkal silný protivietor.
040	MAT	014	025	Nad ránom sa Ježiš priblížil k loďke kráčajúc po hladine jazera.
040	MAT	014	026	Keď ho učeníci zbadali, vydesili sa a od hrôzy kričali: To je prízrak!
040	MAT	014	027	Ale Ježiš sa im hneď prihovoril a upokojil ich: „Vzchopte sa, to som ja, nebojte sa!“
040	MAT	014	028	Tu naňho zavolal Peter: „Pane, ak si to ty, rozkáž mi, a ja prídem k tebe po vode!“
040	MAT	014	029	„Tak poď!“ vyzval ho Ježiš. A Peter hneď vystúpil z lode a pobral sa po vode k Ježišovi.
040	MAT	014	030	Ale keď sa pozrel okolo seba a videl obrovské vlny, preľakol sa a začal sa topiť: „Pane, zachráň ma!“ vykríkol.
040	MAT	014	031	Ježiš ihneď vystrel ruku, zachytil ho a povedal mu: „Kde je tvoja viera? Prečo si pochyboval?“
040	MAT	014	032	A len čo vystúpili na loď, vietor sa utíšil.
040	MAT	014	033	Učeníci pokľakli pred ním a vyznávali: „Ty si určite Boží Syn!“
040	MAT	014	034	Potom pristáli v genezaretskom kraji.
040	MAT	014	035	Len čo ho tamojší ľudia spoznali, správa o ňom sa rozniesla po širokom okolí a odvšadiaľ prinášali k nemu chorých.
040	MAT	014	036	Prosili ho, aby im dovolil dotknúť sa aspoň lemu jeho šiat. A kto sa dotkol, bol uzdravený.
040	MAT	015	001	Vtedy prišli za Ježišom farizeji a učitelia Zákona z Jeruzalema, aby sa ho opýtali:
040	MAT	015	002	„Prečo tvoji žiaci nedodržiavajú staré tradície? Veď si ani len ruky neumývajú pred jedením!“
040	MAT	015	003	Ježiš im na to odpovedal: „A prečo vy pre svoje tradície porušujete Božie prikázanie?
040	MAT	015	004	Napríklad, Boží príkaz znie: Cti svojho otca i svoju matku. A kto potupí otca alebo matku, musí zomrieť.
040	MAT	015	005	Ale vy učíte: Kto povie otcovi alebo matke: To, čím by som ti mal pomôcť, je dar určený Bohu, ten už nemusí podporiť svojich rodičov ani vtedy, keď to potrebujú.
040	MAT	015	006	A tak ste svojou tradíciou zrušili priamy Boží príkaz.
040	MAT	015	007	Pokrytci! Na vás sa vzťahujú slová proroka Izaiáša:
040	MAT	015	008	Tento ľud hovorí, že ma ctí, ale jeho srdce je odo mňa ďaleko.
040	MAT	015	009	No márne ma uctieva, lebo vyučuje svoje vlastné zákony, a nie Božie.“
040	MAT	015	010	Potom okolo seba zhromaždil ľudí a povedal im: „Počúvajte, čo vám hovorím a pochopte:
040	MAT	015	011	Vaše vnútro neznečisťuje to, čo vchádza do úst, ale čo z nich vychádza.“
040	MAT	015	012	Prišli za ním učeníci a upozornili ho: „Vieš, že farizejov tieto slová pohoršili?“
040	MAT	015	013	Ježiš im odpovedal: „Rátajte s tým, že každá rastlina, ktorú nezasial môj nebeský Otec, bude vytrhnutá aj s koreňmi.
040	MAT	015	014	Nechajte ich! Sú slepými vodcami slepých. A keď slepý povedie slepého, obaja spadnú do jamy.“
040	MAT	015	015	Peter sa spýtal Ježiša: „Ako si to myslel s tým, čo nás znečisťuje?“
040	MAT	015	016	Ježiš sa začudoval: „Ani vy tomu nerozumiete?
040	MAT	015	017	Nechápete, že všetko, čo zjeme, prechádza vnútornosťami a vychádza z tela do žumpy?
040	MAT	015	018	Človeka znesväcuje to, čo vychádza z jeho vnútra.
040	MAT	015	019	Zo srdca vychádzajú zlé myšlienky, ktoré vedú k vraždám, cudzoložstvu, smilstvu, krádežiam, klamstvám a ohováraniu.
040	MAT	015	020	Toto všetko zbavuje človeka vnútornej čistoty. Ale jesť neumytými rukami, to človeka nepoškvrňuje.“
040	MAT	015	021	Ježiš potom odtiaľ odišiel a pobral sa pešo do týrskeho a sidonského kraja.
040	MAT	015	022	Tu prišla za ním jedna žena z tých pohanských končín a prosila ho: „Zmiluj sa nado mnou, Pane, Syn Dávidov! Moja dcéra je posadnutá démonom a veľmi trpí!“
040	MAT	015	023	Ale on si ju vôbec nevšímal. Jeho učeníci naňho naliehali: „Zbav sa jej, lebo nás unavuje svojím krikom.“
040	MAT	015	024	Tu sa Ježiš obrátil k žene a povedal jej: „Bol som poslaný iba k strateným ovciam z domu Izraela.“
040	MAT	015	025	Ale prišla až k nemu, klaňala sa mu a prosila ho: „Pane, pomôž mi!“
040	MAT	015	026	„Nie je správne brať chlieb deťom a hádzať ho psom!“ oponoval jej.
040	MAT	015	027	Ale žena namietla: „Máš pravdu, ale šteňatám spadnú aspoň omrvinky zo stolov ich pánov.“
040	MAT	015	028	„Žena, máš veľkú vieru,“ povedal jej Ježiš. „Nech sa stane, ako si želáš!“ V tej chvíli sa jej dcéra uzdravila.
040	MAT	015	029	Potom sa Ježiš vrátil ku Galilejskému moru a vystúpil na vrch nad jazerom, aby tam učil.
040	MAT	015	030	Zhromaždil sa okolo neho veľký dav ľudí a priviedli so sebou chorých, zmrzačených, slepých, nemých a všelijako inak postihnutých. Kládli ich pred neho a on ich uzdravoval.
040	MAT	015	031	Ľudia žasli, keď videli, že tí, čo dovtedy nemohli vyriecť ani slovko, hovorili, chromí chodili, mrzáci sa narovnali a slepí videli! Nadšene oslavovali Boha Izraela.
040	MAT	015	032	Tu si Ježiš zavolal učeníkov a povedal im: „Je mi ľúto týchto ľudí, veď sú už tri dni so mnou a nemajú čo jesť. Nerád by som ich pustil hladných, veď by ani nedošli domov.“
040	MAT	015	033	Učeníci mu odpovedali: „Kde by sme v tejto pustatine vzali chlieb pre toľkých ľudí?“
040	MAT	015	034	„Čo tu máte na jedenie?“ „Sedem chlebov a niekoľko rýb,“ odpovedali.
040	MAT	015	035	Nato Ježiš rozkázal ľuďom, aby si posadali na zem,
040	MAT	015	036	potom vzal tých sedem chlebov a ryby, poďakoval sa za ne Bohu, lámal chlieb, dával ho učeníkom a tí ho rozdávali zástupom.
040	MAT	015	037	Nasýtilo sa tam štyritisíc mužov,
040	MAT	015	038	nerátajúc ženy a deti. A ešte nazbierali sedem košov zvyškov.
040	MAT	015	039	Potom sa s nimi rozlúčil, nastúpil do loďky a preplavil sa do Magadanského kraja.
040	MAT	016	001	Neskôr prišli za Ježišom niektorí z farizejov a saducejov, aby ho verejne znevážili. Domáhali sa nejakého znamenia z neba, aby im dokázal, že je naozaj Mesiáš.
040	MAT	016	002	On im odpovedal: „Keď vidíte večerné zore, vravievate, že ráno bude pekne;
040	MAT	016	003	keď sú zore ráno zapálené, vravievate, že príde búrka. Úkazy na nebi viete posúdiť, ale znamenia, ktoré sa teraz odohrávajú pred vašimi očami, posúdiť nemôžete?
040	MAT	016	004	Tento prevrátený a neveriaci ľud sa dožaduje zvláštnych znamení z neba, ale nedostane iné znamenie ako to, ktoré dostal Jonáš.“ A nechal ich tam a odišiel.
040	MAT	016	005	Znova sa plavili cez jazero a až na druhom brehu jeho učeníci zistili, že si zabudli vziať chlieb.
040	MAT	016	006	Ježiš im povedal: „Dávajte si pozor na farizejský a saducejský kvas!“
040	MAT	016	007	Premýšľali teda a vraveli si: „Ale veď chlieb sme si nevzali.“
040	MAT	016	008	Ježiš čítal ich myšlienky, a preto im povedal: „Maloverní, prečo sa trápite pre jedlo?
040	MAT	016	009	Ešte vždy nechápete? To ste už zabudli, ako som nasýtil päťtisíc mužov piatimi chlebmi, a koľko košov ste ešte nazbierali?
040	MAT	016	010	A čo tých štyritisíc, ktorých som nasýtil siedmimi chlebmi a ešte sa nazbieralo toľko zvyškov?
040	MAT	016	011	To naozaj nechápete, o čom som vám hovoril? Nešlo mi o skutočný chlieb, keď som vás varoval pred kvasom farizejov a saducejov.“
040	MAT	016	012	Až vtedy pochopili, že kvasom myslel nesprávne učenie židovských vodcov.
040	MAT	016	013	Keď sa potom Ježiš priblížil k Cézarey Filipovej, položil svojim učeníkom otázku: „Za koho ľudia pokladajú Syna človeka?“
040	MAT	016	014	„Niektorí za Jána Krstiteľa, iní za Eliáša, ďalší za Jeremiáša či niektorého z prorokov,“ odpovedali.
040	MAT	016	015	„A vy? Kto som podľa vás?“ spýtal sa Ježiš.
040	MAT	016	016	„Ty si Kristus, Syn živého Boha!“ zvolal Šimon Peter.
040	MAT	016	017	„Raduj sa, Šimon, syn Jonášov!“ povedal mu Ježiš. „To nemáš zo seba, tú pravdu ti zjavil môj Otec v nebesiach.
040	MAT	016	018	Ty si Peter; a tak, ako sa dom buduje na skale, ja vybudujem svoju cirkev. Moc ríše smrti ju nepremôže.
040	MAT	016	019	Dám ti kľúče od nebeského kráľovstva; na zemi odmietneš to, čo je odmietnuté v nebesiach a prijmeš to, čo je prijaté v nebesiach.“
040	MAT	016	020	Svojim učeníkom potom prikázal, aby nikomu nehovorili, že on je očakávaný Mesiáš.
040	MAT	016	021	Od toho dňa začal Ježiš otvorene hovoriť s učeníkmi o tom, že musí ísť do Jeruzalema a čo ho tam čaká – mnoho si vytrpí od židovských náboženských vodcov, veľkňazov a zákonníkov, zabijú ho, ale na tretí deň vstane z mŕtvych.
040	MAT	016	022	Peter ho odviedol nabok a začal mu to vyhovárať: „Nech ťa Boh pred tým ochráni, Pane! To sa ti nesmie stať!“
040	MAT	016	023	Ale on sa obrátil a povedal Petrovi: „Choď mi z cesty, satan! Pokúšaš ma, lebo nemyslíš na Božie veci, ale na ľudské.“
040	MAT	016	024	Potom povedal učeníkom: „Kto ma chce nasledovať, nech prestane myslieť na seba, nech sa nebojí pre mňa trpieť a ide za mnou!
040	MAT	016	025	Komu ide len o jeho vlastný život, stratí ho. Ale kto je ochotný obetovať pre mňa život, získa ho.
040	MAT	016	026	Čo by z toho človek mal, keby získal hoci aj celý svet, ale stratil by skutočný život? Čo môže vyvážiť hodnotu večného života?
040	MAT	016	027	Syn človeka príde v sláve svojho Otca so svojimi anjelmi, a vtedy odplatí každému podľa toho, ako žil.
040	MAT	016	028	Niektorí z vás ešte za svojho života uvidíte Syna človeka v jeho kráľovskej moci a sláve.“
040	MAT	017	001	Po šiestich dňoch vzal Ježiš so sebou Petra, Jakuba a jeho brata Jána a vyšli na vysoký vrch, aby boli sami.
040	MAT	017	002	Tam sa pred nimi premenil: tvár mu žiarila ako slnko a odev mu zbelel ako oslepujúce svetlo.
040	MAT	017	003	Vtom uvideli Mojžiša a Eliáša, ako sa s ním zhovárajú.
040	MAT	017	004	Peter zvolal: „Pane, ako je nám tu dobre. Ak chceš, postavíme vám tu tri prístrešia, jeden tebe, druhý Mojžišovi, tretí Eliášovi.“
040	MAT	017	005	Kým to však dopovedal, zahalil ich oblak a počuli hlas: „Toto je môj milovaný Syn, moje potešenie, toho poslúchajte!“
040	MAT	017	006	Keď to učeníci počuli, padli tvárami na zem a veľmi sa báli.
040	MAT	017	007	Ježiš k nim prišiel, dotkol sa ich a povedal: „Vstaňte a nebojte sa!“
040	MAT	017	008	Keď sa rozhliadli, videli iba Ježiša.
040	MAT	017	009	Ako zostupovali z vrchu, rozkázal im: „Nikomu nevravte, čo ste videli, kým Syn človeka nevstane z mŕtvych!“
040	MAT	017	010	Učeníci sa ho spytovali: „Prečo učitelia Zákona hovoria, že najprv má prísť Eliáš?“
040	MAT	017	011	Ježiš im odpovedal: „Majú pravdu. On má prísť a všetko pripraviť.
040	MAT	017	012	Ale ja vám hovorím, že Eliáš už prišiel, ale oni ho nespoznali a veľmi zle s ním zaobchádzali. Tak bude trpieť aj Syn človeka.“
040	MAT	017	013	Vtedy učeníci pochopili, že hovorí o Jánovi Krstiteľovi.
040	MAT	017	014	Na úpätí vrchu čakal na nich veľký dav. Nejaký muž si kľakol pred Ježiša a prosil ho:
040	MAT	017	015	„Pane, zľutuj sa nad mojím synom! Máva záchvaty a veľmi trpí. Neraz padne do ohňa alebo do vody.
040	MAT	017	016	Priviedol som ho k tvojim učeníkom, ale nevedeli mu pomôcť.“
040	MAT	017	017	Ježiš si vzdychol: „Čo je to s vami? Neveríte a prekážate Božej moci. Dokedy mám mať s vami trpezlivosť? Dokedy mám byť ešte s vami? Priveďte mi ho sem!“
040	MAT	017	018	Potom Ježiš prikázal démonovi, aby z chlapca vystúpil. Démon vyšiel a chlapec bol odvtedy zdravý.
040	MAT	017	019	Keď potom učeníci s Ježišom osameli, spýtali sa ho: „Prečo sme ho nemohli vyhnať my?“
040	MAT	017	020	Ježiš im odpovedal: „Lebo málo veríte. Ak budete mať vieru aspoň takú ako horčičné semienko a poviete tomuto vrchu: ‚Posuň sa!‘, poslúchne vás. Nič pre vás nebude nemožné.“
040	MAT	017	021	[Tento druh démonov je možné vyhnať iba modlitbou a pôstom.]
040	MAT	017	022	Keď prišli do Galiley, Ježiš im povedal: „Syn človeka má byť vydaný do rúk tých, ktorí ho zabijú.
040	MAT	017	023	Ale na tretí deň vstane z mŕtvych.“ Učeníkov to veľmi zarmútilo.
040	MAT	017	024	V Kafarnaume prišli k Petrovi výbercovia chrámovej dane a spýtali sa ho: „Váš učiteľ neplatí daň?“
040	MAT	017	025	„Platí,“ odpovedal Peter. Len čo vošiel do domu, skôr než otvoril ústa, predišiel ho Ježiš otázkou: „Čo myslíš, Šimon, od koho vyberajú králi a panovníci dane a poplatky? Od synov alebo od cudzích?“
040	MAT	017	026	„Od cudzích,“ odpovedal Peter. „Tak vidíš,“ povedal Ježiš, „synovia sú teda oslobodení od tejto povinnosti.
040	MAT	017	027	Ale nebudem ich zbytočne dráždiť. Choď k jazeru, hoď udicu a prvej rybe, ktorú chytíš, otvor ústa. Nájdeš v nich mincu. Zanes im ju a tá bude stačiť na poplatok za nás oboch.“
040	MAT	018	001	Tu obstúpili Ježiša jeho učeníci a spytovali sa ho: „Kto z ľudí je v nebeskom kráľovstve najdôležitejší?“
040	MAT	018	002	Zavolal malé dieťa, postavil ho medzi nich
040	MAT	018	003	a povedal: „Ubezpečujem vás, že ak nezmeníte svoje postoje a nebudete ako deti, do Božieho kráľovstva sa nikdy nedostanete.
040	MAT	018	004	Kto sa pokorí na úroveň dieťaťa, ten bude v nebeskom kráľovstve najväčší.
040	MAT	018	005	Kto by prijal jedno takéto dieťa v mojom mene, mňa prijíma.
040	MAT	018	006	Kto by zlým príkladom zviedol na hriech jedného z týchto maličkých, čo veria vo mňa, tomu by sa lepšie stalo, keby ho hodili do mora s mlynským kameňom na krku.
040	MAT	018	007	Beda svetu, ak sa na ňom dejú veci, ktoré človeka zvádzajú na hriech. Aj keď pokušeniam sa vyhnúť na tomto svete nedá, beda tomu, kto ich spôsobuje!
040	MAT	018	008	Ak ťa teda odvádza od Boha tvoja ruka alebo noha, radšej si ju odtni a zahoď. Lepšie je vstúpiť do Božieho kráľovstva chromý, ako skočiť oboma nohami do večnej záhuby.
040	MAT	018	009	A keby ťa aj tvoje oko navádzalo na zlé, zbav sa ho! Je lepšie získať večný život s jedným okom, než upadnúť s oboma očami do pekelného ohňa.“
040	MAT	018	010	„Dajte si pozor, aby ste nepohŕdali ani tými najobyčajnejšími ľuďmi. Lebo každý z nich má anjela, ktorý je stále v blízkosti môjho nebeského Otca.
040	MAT	018	011	[Lebo Syn človeka prišiel zachrániť to, čo zahynulo.]
040	MAT	018	012	Ak má niekto sto oviec, a jedna z nich sa mu stratí, čo myslíte, že urobí? Či nenechá tých deväťdesiatdeväť na pastvinách a nepôjde hľadať tú, ktorá sa mu stratila?
040	MAT	018	013	A keď ju nájde, má z nej väčšiu radosť ako z tých deväťdesiatich deviatich, čo nezablúdili.
040	MAT	018	014	Práve tak nie je ani vôľou vášho nebeského Otca, aby zahynul čo i len jediný z týchto maličkých.“
040	MAT	018	015	„Ak sa previní proti tebe niektorý z bratov, vyhľadaj ho a pozhováraj sa s ním medzi štyrmi očami. Ak uzná svoju chybu, získal si znovu brata.
040	MAT	018	016	Ak bude neústupný, pozvi si ešte jedného alebo dvoch, aby boli svedkami rozhovoru.
040	MAT	018	017	Keby si ani tak nedal povedať, povedz to zhromaždeniu veriacich. Ak neposlúchne ani ich, nech je vylúčený.
040	MAT	018	018	Na zemi odmietnete to, čo je odmietnuté v nebesiach a prijmete to, čo je prijaté v nebesiach.
040	MAT	018	019	A takisto platí: Ak sa spoja dvaja z vás na modlitbách za akúkoľvek vec, nebeský Otec ich vypočuje.
040	MAT	018	020	Naozaj, tam, kde sa dvaja alebo traja zídu v mojom mene, tam som ja s nimi.“
040	MAT	018	021	Potom sa ho Peter spýtal: „Pane, keď sa môj blížny proti mne stále prehrešuje, koľko ráz mu mám odpustiť? Až sedem ráz?“
040	MAT	018	022	Ježiš mu odpovedal: „Nie sedem ráz, ale až sedemdesiatkrát sedem ráz.
040	MAT	018	023	Nebeské kráľovstvo sa totiž podobá kráľovi, ktorý sa rozhodol urobiť vyúčtovanie so svojimi poddanými.
040	MAT	018	024	Medzi prvými mu priviedli jedného, ktorý mu bol dlžný desaťtisíc talentov.
040	MAT	018	025	Ten muž však nemal čím zaplatiť, preto kráľ prikázal, aby ho s celou rodinou predali do otroctva, speňažili jeho majetok, a tak uhradili aspoň časť dlžoby.
040	MAT	018	026	On sa však hodil pred kráľa na kolená a prosil ho: ‚Pane, pozhovej mi a všetko ti vrátim!‘
040	MAT	018	027	Kráľovi prišlo toho človeka ľúto, nechal ho beztrestne odísť, ba odpustil mu aj celú dlžobu.
040	MAT	018	028	No len čo ten muž odišiel od kráľa, stretol známeho, ktorý mu bol dlžný sto denárov. Schmatol ho a kričal: ‚Hneď mi vráť, čo si mi dlžný!‘
040	MAT	018	029	Ten chudák si pred ním kľakol a zúfalo ho prosil: ‚Pozhovej mi a všetko ti vrátim!‘
040	MAT	018	030	Ale veriteľ bol neoblomný a dal ho zavrieť do väzenia, kým dlžobu nezaplatí.
040	MAT	018	031	Svedkov tej udalosti to pobúrilo a šli to oznámiť kráľovi.
040	MAT	018	032	Tu si ho kráľ dal zavolať a povedal mu: ‚Ty naničhodník! Takú veľkú dlžobu som ti odpustil, lebo si ma prosil.
040	MAT	018	033	Nemohol si aj ty rovnako odpustiť svojmu druhovi?‘
040	MAT	018	034	Rozhnevaný kráľ ho potom dal zavrieť, kým celú dlžobu nezaplatí.
040	MAT	018	035	Takto bude zaobchádzať môj nebeský Otec s vami, ak nebudete ochotne odpúšťať svojim blížnym.“
040	MAT	019	001	Po týchto slovách sa Ježiš pobral z Galiley do Judska na druhom brehu Jordánu.
040	MAT	019	002	Šli za ním veľké davy a on tam uzdravoval chorých.
040	MAT	019	003	Prišli za ním farizeji, aby ho pokúšali. Dali mu otázku: „Môže sa muž rozviesť s manželkou z akéhokoľvek dôvodu?“
040	MAT	019	004	Odpovedal im: „Nečítali ste v Písme, že keď Boh na počiatku stvoril človeka, stvoril ho ako muža a ženu?“
040	MAT	019	005	A pokračoval: „Preto muž opustí svojho otca i svoju matku a pripojí sa k svojej žene, aby sa tí dvaja stali jedným telom.
040	MAT	019	006	A preto nech nikto nerozdeľuje, čo Boh spojil.“
040	MAT	019	007	Ale oni namietali: „Prečo teda Mojžiš povedal, že muž môže prepustiť manželku jednoducho tým, že jej dá potvrdenie o rozvode?“
040	MAT	019	008	Ježiš odpovedal: „Toto ustanovenie Mojžišovho zákona je ústupkom tvrdosti vašich sŕdc. Pôvodný Boží úmysel to však nikdy nebol.
040	MAT	019	009	Ja vám hovorím, že kto sa rozvedie s manželkou z iného dôvodu ako smilstvo a uzavrie nové manželstvo, sám sa dopustí cudzoložstva.“
040	MAT	019	010	Učeníci mu na to povedali: „Ak to má byť takto, potom sa ani neoplatí ženiť.“
040	MAT	019	011	Odpovedal im: „Pochopiť to môžu iba tí, ktorým to Boh umožní – nikto iný.
040	MAT	019	012	Sú tri dôvody, aby človek zostal slobodný: Ak je na manželstvo telesne neschopný už od narodenia, ak mu v tom zabránili ľudia alebo ak sa manželstva sám zriekne pre bezvýhradnú službu Božej veci. Kto to môže pochopiť, nech pochopí.“
040	MAT	019	013	Potom privádzali k Ježišovi malé deti, aby ich žehnal a modlil sa za ne. Učeníci však proti tomu rázne zakročili.
040	MAT	019	014	Ježiš im povedal: „Nechajte ich a nebráňte im prichádzať ku mne, lebo takým ako ony patrí nebeské kráľovstvo.“
040	MAT	019	015	Kládol na ne ruky a žehnal ich. Potom odtiaľ odišiel.
040	MAT	019	016	Za Ježišom prišiel mladý človek a spýtal sa ho: „Majstre, čo mám robiť, aby som získal večný život?“
040	MAT	019	017	Ježiš mu povedal: „Prečo ma nazývaš dobrým? Naozaj dobrý je iba Boh. Ale ak chceš dosiahnuť večný život, riaď sa prikázaniami!“
040	MAT	019	018	„A ktorými?“ spýtal sa mladý človek. Ježiš mu odpovedal: „Nezabiješ; Nescudzoložíš; Nebudeš kradnúť; Nevydáš falošné svedectvo,
040	MAT	019	019	Budeš si ctiť otca a matku. A tiež: Milovať budeš svojho blížneho ako samého seba!“
040	MAT	019	020	Mládenec na to odpovedal: „Presne to som vždy robil. Čo mi ešte chýba?“
040	MAT	019	021	Ježiš mu povedal: „Ak chceš byť dokonalý, choď, predaj svoj majetok a peniaze rozdaj chudobným, a tak získaš poklad v nebi. Potom sa vráť a staň sa mojím učeníkom.“
040	MAT	019	022	Mladý muž po týchto slovách zosmutnel a sklamaný odišiel. Bol totiž veľmi bohatý.
040	MAT	019	023	Ježiš potom povedal svojim učeníkom: „Bohatý len veľmi ťažko vojde do nebeského kráľovstva.
040	MAT	019	024	Keby som to mal prirovnať, ľahšie prejde ťava uchom ihly ako boháč do Božieho kráľovstva.“
040	MAT	019	025	Učeníkov to veľmi prekvapilo a spytovali sa: „Kto teda môže byť vôbec zachránený?“
040	MAT	019	026	Ježiš sa na nich zahľadel a povedal: „V ľudských silách to nie je, ale u Boha je všetko možné.“
040	MAT	019	027	Tu sa ozval Peter a riekol: „My sme sa vzdali všetkého a ideme za tebou. Čo za to získame?“
040	MAT	019	028	Ježiš im odpovedal: „Ubezpečujem vás, že keď príde Syn človeka, aby nastolil nový svet, nad ktorým bude vládnuť v celej sláve, potom aj vy, ktorí ma nasledujete, budete sedieť po mojom boku na dvanástich trónoch ako sudcovia dvanástich izraelských kmeňov.
040	MAT	019	029	A každému, kto sa vzdá domova, bratov, sestier, otca, matky, detí alebo majetku preto, aby šiel za mnou, dostane stonásobne viac a ako dedičstvo získa večný život.
040	MAT	019	030	Ale mnohí prví budú poslední a poslední budú prví.“
040	MAT	020	001	„S nebeským kráľovstvom je to totiž podobné ako s hospodárom, ktorý si šiel zavčasu ráno najať robotníkov na svoju vinicu.
040	MAT	020	002	Dohodol sa s nimi na dennej mzde jedného denára a poslal ich pracovať.
040	MAT	020	003	Približne o deviatej šiel opäť na trh, kde sa najímali nádenníci, a videl tam postávať aj ďalších, ktorí čakali na prácu.
040	MAT	020	004	Povedal im teda: ‚Choďte aj vy na moju vinicu a dostanete mzdu, ktorá vám patrí.‘ A oni šli.
040	MAT	020	005	Potom opäť šiel na to miesto ešte okolo poludnia a asi tak o tretej popoludní a najal ďalších robotníkov.
040	MAT	020	006	V podvečer tam videl niektorých postávať a spýtal sa ich: ‚Prečo tu tak nečinne celý deň stojíte?‘
040	MAT	020	007	‚Nikto nás nenajal do práce‘, odpovedali. On im na to riekol: ‚Choďte aj vy na moju vinicu.‘
040	MAT	020	008	Večer potom prikázal majiteľ vinice svojmu správcovi: ‚Zavolaj robotníkov a zaplať im za prácu. Začni tými, čo nastúpili do práce poslední.‘
040	MAT	020	009	Tí, ktorých najal do práce až podvečer, dostali po denári.
040	MAT	020	010	Robotníci, ktorí pracovali od rána, sa domnievali, že dostanú viac. Ale dostali takú istú mzdu – jeden denár.
040	MAT	020	011	Keď ho vzali, začali sa na hospodára sťažovať:
040	MAT	020	012	‚Tí, ktorí prišli poslední, pracovali iba hodinu a dostali presne toľko ako my, čo sme lopotili celý deň v slnečnej páľave!‘
040	MAT	020	013	Majiteľ vinice sa obrátil k jednému z nich a povedal: ‚Priateľ môj, nekrivdím ti. Či sme sa vopred nedohodli na dennej mzde?
040	MAT	020	014	Dostal si svoje, ja chcem zaplatiť tomu poslednému toľko ako tebe.
040	MAT	020	015	Podľa teba nemám právo vyplatiť každému, koľko uznám za vhodné? Alebo sa ti nezdá moja dobrota?‘
040	MAT	020	016	A tak poslední budú prví a prví poslední.“
040	MAT	020	017	Cestou do Jeruzalema si Ježiš zavolal nabok svojich dvanástich učeníkov a hovoril im:
040	MAT	020	018	„Vystupujeme do Jeruzalema, kde Syna človeka vydajú veľkňazom a zákonníkom. Tí ho odsúdia na trest smrti
040	MAT	020	019	a vydajú Rimanom, aby ho zosmiešnili, zbičovali a ukrižovali. Ale na tretí deň vstane z mŕtvych.“
040	MAT	020	020	Vtedy k nemu pristúpila Zebedejova manželka so svojimi synmi Jakubom a Jánom. Úctivo sa klaňala a chcela predniesť svoju prosbu.
040	MAT	020	021	Ježiš sa jej opýtal: „Čo si želáš?“ Povedala mu: „Sľúb mi, že dáš mojim synom najčestnejšie miesta po svojom boku, keď sa ujmeš vlády vo svojom kráľovstve.“
040	MAT	020	022	Ale Ježiš povedal: „Neviete, čo žiadate! Či môžete piť z kalicha utrpenia, ktorý je pripravený pre mňa?“ „Áno, môžeme!“ odpovedali.
040	MAT	020	023	„Z môjho kalicha piť budete, ale miesta po mojej pravici a ľavici neurčujem ja. Dostanú ich tí, ktorým to pripravil môj Otec,“ povedal im Ježiš.
040	MAT	020	024	Ostatní desiati počuli tento rozhovor a nahnevali sa na Jakuba a Jána.
040	MAT	020	025	Ale Ježiš si ich všetkých zavolal k sebe a povedal im: „Viete, že panovníci tvrdo vládnu nad národmi a tí, ktorí majú moc, dávajú ju pociťovať ostatným.
040	MAT	020	026	Ale medzi vami to musí byť celkom inak. Kto chce byť veľkým, nech slúži druhým
040	MAT	020	027	a kto chce byť prvý, nech sa stane sluhom všetkých.
040	MAT	020	028	Veď ani Syn človeka neprišiel, aby si dal slúžiť, ale aby slúžil a obetoval svoj život ako výkupné za všetkých ľudí.“
040	MAT	020	029	Keď Ježiš s učeníkmi vychádzal z Jericha, uberal sa za ním obrovský dav.
040	MAT	020	030	Na kraji cesty sedeli dvaja slepci, a keď začuli, že tade prechádza Ježiš, začali kričať: „Zmiluj sa nad nami, Pane, syn Dávidov!“
040	MAT	020	031	Dav ich okrikoval, aby mlčali. Ale oni volali ešte hlasnejšie: „Pane, syn Dávidov, zmiluj sa nad nami!“
040	MAT	020	032	Keď sa Ježiš priblížil k nim, zastal, zavolal ich k sebe a spýtal sa: „Čo chcete, aby som pre vás urobil?“
040	MAT	020	033	„Pane, chceme vidieť!“ odpovedali.
040	MAT	020	034	Ježišovi ich prišlo ľúto a dotkol sa ich očí. V tej chvíli začali vidieť – a šli za ním.
040	MAT	021	001	Keď sa priblížili k Jeruzalemu a prišli do dediny Betfage na Olivovom vrchu, poslal Ježiš dvoch učeníkov napred
040	MAT	021	002	a povedal im: „Choďte do dediny, ktorá je pred vami. Nájdete tam priviazanú oslicu aj s osliatkom. Odviažte ich a priveďte sem.
040	MAT	021	003	Keby sa vás niekto spýtal, čo to robíte, povedzte: Pán ich potrebuje. A ten človek ich sám pošle.“
040	MAT	021	004	Tak sa začalo plniť to, čo predpovedal prorok:
040	MAT	021	005	„Povedzte Jeruzalemu: Tvoj kráľ prichádza k tebe, tichý a sediaci na osliatku!“
040	MAT	021	006	Učeníci šli a vykonali všetko podľa Ježišovho príkazu.
040	MAT	021	007	Priviedli oslicu aj osliatko, namiesto sedla položili svoje plášte a on sa na ne posadil.
040	MAT	021	008	Mnohí z davu prestierali na cestu svoje plášte, iní osekávali vetvičky zo stromov a zdobili nimi cestu.
040	MAT	021	009	Sprievod ľudí, ktorý ho obklopoval spredu aj zozadu, volal: „Hosana Synovi Dávidovmu! Nech Boh požehná toho, ktorý prichádza v jeho mene! Hosana na výsostiach!“
040	MAT	021	010	Keď Ježiš vošiel do Jeruzalema, celé mesto zachvátilo vzrušenie a ľudia sa spytovali: „Kto je to?“
040	MAT	021	011	A z davu sa ozývalo: „To je Ježiš, prorok z galilejského Nazareta!“
040	MAT	021	012	Potom Ježiš vošiel do chrámu a vyhnal všetkých, ktorí tu predávali a kupovali. Poprevracal stoly peňazomencom, stánky predavačom holubov
040	MAT	021	013	a povedal im: „Je napísané – Môj dom bude známy ako miesto modlitby, ale vy ste z neho urobili brloh lotrov!“
040	MAT	021	014	Na chrámovom nádvorí sa okolo neho zhŕkli slepí a chromí a on ich uzdravoval.
040	MAT	021	015	Ale keď veľkňazi a učitelia Zákona videli tie zázraky a počuli, že aj deti volajú v chráme: „Sláva synovi Dávidovmu!“ veľmi ich to pobúrilo.
040	MAT	021	016	Vyčítali mu: „Nepočuješ, čo volajú?“ Odpovedal im: „Pravdaže. Azda ste nečítali, že ho budú chváliť aj dojčatá a malé deti?“
040	MAT	021	017	Nato ich nechal a odišiel do Betánie, kde prenocoval.
040	MAT	021	018	Keď sa ráno vracal do Jeruzalema, pocítil hlad.
040	MAT	021	019	Pri ceste si všimol figovník, ale keď prišiel k nemu, nenašiel na ňom nijaké plody, iba lístie. Povedal: „Už nikdy sa na tebe neurodí ovocie!“ A figovník naozaj uschol.
040	MAT	021	020	Keď to učeníci videli, prekvapene zvolali: „Ako rýchlo ten figovník vyschol!“
040	MAT	021	021	Ježiš im odpovedal: „Hovorím vám, ak budete veriť bez pochybovania, môžete robiť aj väčšie veci, ako ste teraz videli. Ak rozkážete tomuto vrchu, posuň sa a hoď sa do mora, stane sa.
040	MAT	021	022	A dostanete všetko, za čo sa s vierou budete modliť.“
040	MAT	021	023	Keď potom zasa učil v chráme, prišli k nemu veľkňazi a poprední židovskí vodcovia a spýtali sa ho: „Akým právom robíš to, čo robíš? Kto ťa tým poveril?“
040	MAT	021	024	„Poviem vám to,“ odvetil Ježiš, „ale najprv odpovedzte vy na moju otázku:
040	MAT	021	025	Keď Ján krstil, od koho mal poverenie? Od Boha alebo od ľudí?“ Začali sa radiť: „Ak povieme, že ho poveril Boh, spýta sa nás, prečo sme mu neuverili.
040	MAT	021	026	No ak povieme, že ľudia, budeme sa musieť báť ľudu, lebo všetci pokladajú Jána za proroka.“
040	MAT	021	027	A tak mu napokon odpovedali. „Nevieme.“ Povedal im: „Ani ja vám nepoviem, kto mi dal moc konať to, čo konám.“
040	MAT	021	028	„No ako by ste rozsúdili tento prípad: Istý muž mal dvoch synov a jednému z nich povedal: ‚Syn môj, choď dnes pracovať na vinicu!‘
040	MAT	021	029	Syn však odpovedal: ‚Nechce sa mi.‘ Ale potom si to rozmyslel a šiel.
040	MAT	021	030	O to isté požiadal druhého syna. Ten odpovedal: ‚Áno, pôjdem!‘ Ale nešiel.
040	MAT	021	031	Ktorý z dvoch synov poslúchol svojho otca?“ Odpovedali: „Ten prvý.“ „Práve tak aj vás,“ odpovedal Ježiš, „podvodníci a prostitútky predbiehajú do Božieho kráľovstva.
040	MAT	021	032	Ján Krstiteľ vám ukázal správnu cestu pokánia, ale vy ste mu neuverili, no títo áno. Videli ste to, ale ani potom ste sa nekajali a neuverili ste mu.“
040	MAT	021	033	„Teraz si vypočujte iné podobenstvo: Istý hospodár vysadil vinicu. Ohradil ju plotom, vykopal v nej lis a vystaval strážnu vežu. Potom vinicu prenajal vinohradníkom a vydal sa na cesty.
040	MAT	021	034	Keď sa priblížil čas oberačky, poslal k vinohradníkom svojich sluhov, aby prevzali jeho diel úrody.
040	MAT	021	035	Ale vinohradníci pochytali sluhov, jedného zmlátili, druhého zabili a tretieho ukameňovali.
040	MAT	021	036	Hospodár poslal ďalších sluhov. Bolo ich ešte viac ako predtým, ale aj s tými naložili rovnako.
040	MAT	021	037	Napokon poslal k nim vlastného syna. Myslel si, že aspoň jeho budú brať vážne.
040	MAT	021	038	Ale keď ho vinohradníci videli prichádzať, povedali si: ‚To je dedič! Zabime ho a vinica bude naša!‘
040	MAT	021	039	Zmocnili sa ho, vyvliekli ho z vinice a zabili.
040	MAT	021	040	Čo myslíte, že s nimi urobí majiteľ po svojom návrate?“
040	MAT	021	041	Odpovedali mu: „Dá tých zlosynov bez milosti popraviť a vinicu prenajme ľuďom, ktorí mu budú svedomito odvádzať úrodu.“
040	MAT	021	042	Potom im povedal: „Či poznáte slová Písma: ‚Kameň, ktorý stavitelia zavrhli, stal sa kameňom základným, najdôležitejším v celej stavbe. Urobil to Pán a z nášho pohľadu je to čosi obdivuhodné.‘
040	MAT	021	043	Chcem tým povedať, že Boh vám svoje kráľovstvo odníme a zverí ho ľuďom, ktorí budú prinášať jeho ovocie.
040	MAT	021	044	Každý, kto na ten kameň spadne, doláme sa, ale na koho spadne, toho rozdrví.“
040	MAT	021	045	Keď veľkňazi a farizeji počuli tieto podobenstvá, pochopili, že hovorí o nich.
040	MAT	021	046	Chceli ho chytiť, ale báli sa davu, lebo všetci pokladali Ježiša za proroka.
040	MAT	022	001	Ježiš im vyrozprával ďalšie podobenstvo o nebeskom kráľovstve.
040	MAT	022	002	„S nebeským kráľovstvom je to totiž podobné ako s kráľom, ktorý vystrojil svojmu synovi svadbu. Pozval veľa hostí, a keď bola svadobná hostina pripravená,
040	MAT	022	003	poslal sluhov, aby ich priviedli, ale hostia odmietli prísť.
040	MAT	022	004	Preto poslal ešte raz sluhov s odkazom: ‚Slávnostná hostina je pre vás pripravená, poponáhľajte sa!‘
040	MAT	022	005	Ale pozvaní jeho odkaz nebrali vážne. Jeden odišiel na pole, iný za obchodom,
040	MAT	022	006	podaktorí sa dokonca zmocnili kráľových poslov, zbili ich a niekoľkých aj zabili.
040	MAT	022	007	To kráľa rozhnevalo, poslal oddiely vojska, dal vrahov pobiť a ich mesto vypáliť.
040	MAT	022	008	Vtedy povedal svojim poslom: ‚Svadobná hostina je pripravená, ale pozvaní hostia jej neboli hodní.
040	MAT	022	009	Choďte na križovatky za mestom, kde je veľa ľudí a pozvite na svadbu každého, koho stretnete.‘
040	MAT	022	010	Poslovia teda šli a priviedli všetkých, ktorých stretli, dobrých aj zlých, takže sa svadobná sieň naplnila.
040	MAT	022	011	Keď vstúpil kráľ, aby privítal hostí, zazrel jedného, ktorý si neobliekol pripravené svadobné šaty.
040	MAT	022	012	‚Priateľ môj, ako si sa odvážil prísť bez svadobného odevu?‘ vyčítal mu. Ten nevedel, čo má odpovedať.
040	MAT	022	013	Vtedy kráľ rozkázal sluhom: ‚Poviažte ho a vyhoďte von do tmy. Tam bude len nárek a utrpenie.
040	MAT	022	014	Lebo všetci sú pozvaní do Božieho kráľovstva, ale Boh prijme len tých, ktorí prijali jeho pozvanie.‘“
040	MAT	022	015	Farizeji sa stretli a dohodli, čo urobia, aby Ježiša prichytili pri slovách, ktoré by potom mohli použiť na jeho obžalobu.
040	MAT	022	016	Poslali k nemu svojich žiakov spolu s Herodesovými stúpencami a tí povedali: „Majstre, vieme, že si čestný a že pravdivo učíš ceste k Bohu bez ohľadu na to, aké má kto postavenie.
040	MAT	022	017	Tak nám teda povedz: je správne odvádzať rímskemu cisárovi daň?“
040	MAT	022	018	Ale Ježiš postrehol ich zlý úmysel a povedal: „Vy pokrytci! Chcete ma dobehnúť?
040	MAT	022	019	Ukážte mi mincu, ktorou sa platí daň!“ Podali mu denár.
040	MAT	022	020	„Koho obraz a meno sú na ňom vyrazené?“
040	MAT	022	021	„Cisárove,“ odpovedali. „Tak teda dávajte cisárovi, čo je cisárovo, a čo je Božie, dávajte Bohu,“ povedal Ježiš.
040	MAT	022	022	Zaskočení tou odpoveďou ho nechali tak a odišli.
040	MAT	022	023	V ten deň za ním prišli aj saduceji, ktorí tvrdia, že vzkriesenie z mŕtvych nie je možné, a spýtali sa ho:
040	MAT	022	024	„Majstre, v Mojžišovom zákone čítame, že ak zomrie muž, ktorého manželstvo bolo bezdetné, jeho brat je povinný oženiť sa s vdovou a splodiť bratovi potomka, aby sa zachoval jeho rod.
040	MAT	022	025	U nás sa vyskytol takýto prípad: Bolo sedem bratov. Prvý sa oženil a potom bezdetný umrel, takže jeho žena sa stala manželkou druhého brata.
040	MAT	022	026	Aj tento umrel bezdetný a takto sa to opakovalo aj s tretím až po siedmeho.
040	MAT	022	027	Napokon umrela aj žena.
040	MAT	022	028	Ktorému z tých bratov bude po vzkriesení patriť? Bola predsa manželkou všetkých siedmich!“
040	MAT	022	029	Ježiš im odpovedal: „Klamete sami seba, lebo nepoznáte ani Písmo, ani Božiu moc.
040	MAT	022	030	Po vzkriesení sa ľudia nebudú ženiť ani vydávať. Budú ako anjeli v nebi, ktorí sa nesobášia.
040	MAT	022	031	A čo sa týka vzkriesenia z mŕtvych, pozorne čítajte Písmo. Ako nazýva Boh sám seba?
040	MAT	022	032	Ja som Boh Abrahámov, Boh Izákov a Boh Jákobov. On nie je Bohom mŕtvych, ale živých.“
040	MAT	022	033	Tieto odpovede urobili na dav hlboký dojem.
040	MAT	022	034	Ale keď sa farizeji dopočuli, ako Ježiš umlčal saducejov, zišli sa
040	MAT	022	035	a poverili jedného zo znalcov Zákona, aby ho pokúšal:
040	MAT	022	036	„Majstre, ktoré je najväčšie prikázanie v Zákone?“
040	MAT	022	037	Ježiš mu odpovedal: „Miluj Pána, svojho Boha, celým srdcom, celou dušou aj mysľou.
040	MAT	022	038	To je prvé a najdôležitejšie prikázanie.
040	MAT	022	039	Druhé je mu podobné: Miluj svojho blížneho ako samého seba.
040	MAT	022	040	Tieto dve prikázania v sebe zahŕňajú celý Mojžišov zákon aj učenie prorokov.“
040	MAT	022	041	Keď sa farizeji zhromaždili, Ježiš sa ich opýtal:
040	MAT	022	042	„Čo si myslíte o Mesiášovi? Čí syn je?“ Odpovedali mu: „Dávidov.“
040	MAT	022	043	Povedal im: „Ako to, že ho potom Dávid vedený Duchom volá svojím Pánom, keď hovorí:
040	MAT	022	044	‚Boh povedal môjmu Pánovi: Seď po mojej pravici, kým ti nepoložím tvojich nepriateľov k nohám?‘
040	MAT	022	045	Ak ho Dávid volá Pánom, ako môže byť aj jeho synom?“
040	MAT	022	046	Nevedeli mu odpovedať ani slovo. Od toho dňa sa už nikto neodvážil nachytať ho nejakými otázkami.
040	MAT	023	001	Vtedy Ježiš oslovil zhromaždené davy a učeníkov:
040	MAT	023	002	„Učitelia a farizeji majú autoritu vysvetľovať Mojžišov zákon.
040	MAT	023	003	Počúvajte všetky ich príkazy, ale neberte si príklad z ich života, lebo ich slová sa rozchádzajú s činmi.
040	MAT	023	004	Zväzujú a kladú na vás ťažké bremená, ale sami pre vás nie sú ochotní ani len prstom pohnúť.
040	MAT	023	005	A všetko, čo robia, robia len preto, aby ich ľudia obdivovali. Aby vyzerali sväto, zadovažujú si nápadné znaky zbožnosti: rozširujú si modlitebné remienky a predlžujú strapce na odeve,
040	MAT	023	006	majú radi čestné miesta na hostinách aj pri bohoslužbách.
040	MAT	023	007	Veľmi sa im páči, keď ich ľudia pozdravujú na verejných miestach a každého z nich oslovujú: Učiteľu!
040	MAT	023	008	Ale vy sa nedávajte takto titulovať, lebo len jeden je váš Učiteľ a vy všetci ste navzájom bratia.
040	MAT	023	009	A nikoho z ľudí neoslovujte otec, lebo máte jediného Otca, a ten je v nebi.
040	MAT	023	010	Ani sa nepokladajte za najvyššiu autoritu, lebo len jeden je váš vodca – Kristus.
040	MAT	023	011	Najväčší medzi vami je ten, kto slúži všetkým.
040	MAT	023	012	Kto si o sebe priveľa namýšľa, bude ponížený, no kto je pokornej mysle, bude povýšený.
040	MAT	023	013	Beda vám, učitelia Zákona a farizeji! Ste pokrytci! Zatvárate ľuďom vstup do nebeského kráľovstva. Sami doň nevchádzate a tým, ktorí by chceli vstúpiť, bránite!
040	MAT	023	014	[Beda vám, učitelia Zákona a farizeji! Ste pokrytci! Pod pláštikom dlhých modlitieb ste schopní vymámiť peniaze aj od vdov. Ťažko vám bude na súde!]
040	MAT	023	015	Beda vám, učitelia Zákona a farizeji, pokrytci! Zašli by ste aj na kraj sveta, len aby ste jedného človeka obrátili, no len čo uverí, vlastným chápaním zbožnosti z neho urobíte syna pekla dva razy horšieho od vás.
040	MAT	023	016	Beda vám, slepí vodcovia! Vravíte, že prísaha na chrám nezaväzuje, ale prísaha na chrámové zlato áno.
040	MAT	023	017	Akí ste len hlúpi! Čo je viac? Zlato alebo chrám, ktorý to zlato posväcuje?
040	MAT	023	018	Alebo hovoríte: Prísaha na obetný oltár nič neznamená, kým prísaha na obeť sa musí plniť.
040	MAT	023	019	Akí ste slepí! Čo je viac? Dar, ktorý je na oltári, alebo oltár, ktorý ho posväcuje?
040	MAT	023	020	Ak teda prisaháte na oltár, prisaháte aj na všetko, čo je na ňom.
040	MAT	023	021	A ak prisaháte na chrám, prisaháte aj na toho, kto v ňom prebýva.
040	MAT	023	022	A ak prisaháte na nebo, prisaháte na Boží trón i na toho, kto na ňom sedí.
040	MAT	023	023	Beda vám, učitelia Zákona a farizeji. Ste obyčajní pokrytci! Dávate desiatky z mäty, kôpru a rasce, ale nedbáte na to, čo Boh pokladá v zákone za dôležitejšie: aby ste konali spravodlivo, milosrdne a verne. Na tom vám malo záležať! Desiatky – to je samozrejmosť.
040	MAT	023	024	Slepí vodcovia! Dávate si pozor, aby ste neprehltli komára, ale ťavu zjete.
040	MAT	023	025	Beda vám, učitelia Zákona a farizeji, pokrytci! Starostlivo čistíte povrch nádob, ale vnútrajšok napĺňate tým, čo ste vo svojej chamtivosti nazhŕňali.
040	MAT	023	026	Slepí farizeji, najprv vyčistite vnútrajšok nádoby, iba potom bude naozaj čistá.
040	MAT	023	027	Beda vám, učitelia Zákona a farizeji, pokrytci! Podobáte sa bielo vymaľovaným hrobom, ktoré síce zvonka vyzerajú krásne, ale dnu sú iba kosti mŕtvych, hniloba a nečistoty.
040	MAT	023	028	Usilujete sa vyzerať pred ľuďmi sväto, ale pod zbožným zovňajškom sa skrývajú srdcia plné pretvárky a nespravodlivosti.
040	MAT	023	029	Beda vám, učitelia Zákona a farizeji, pokrytci! Prorokom staviate pomníky, zdobíte hroby mučeníkov
040	MAT	023	030	a hovoríte: keby sme my boli žili v čase našich otcov, neboli by sme spolu s nimi prelievali krv prorokov.
040	MAT	023	031	Takto svedčíte sami proti sebe, že ste synovia tých, ktorí zabíjali prorokov.
040	MAT	023	032	Choďte v ich šľapajach a dovŕšte ich dielo.
040	MAT	023	033	Vy ľstivé hadie plemeno! Ako chcete uniknúť pekelnému trestu?
040	MAT	023	034	Pošlem vám prorokov, múdrych ľudí a vykladačov Písma. Vy ich však budete bičovať vo svojich synagógach a hnať z mesta do mesta, mnohých zabijete, iných ukrižujete.
040	MAT	023	035	Na vás padne vina za všetku preliatu krv nevinných od spravodlivého Ábela až po Zachariáša, syna Barachiášovho, ktorého ste zavraždili medzi budovou chrámu a miestom, kam sa prinášajú obete.
040	MAT	023	036	Áno, naozaj vám vravím, že toto všetko padne na hlavu ľudí, ako ste vy.
040	MAT	023	037	Jeruzalem, Jeruzalem, mesto, ktoré zabíjaš prorokov a kameňuješ tých, čo Boh k tebe posiela! Koľko ráz som túžil zhromaždiť tvoje deti, ako kvočka zhromažďuje kuriatka pod svoje krídla, ale nechceli ste.
040	MAT	023	038	Odteraz bude váš dom pustý.
040	MAT	023	039	A vravím vám, že ma uvidíte až vtedy, keď poviete: ‚Nech je požehnaný ten, ktorý prichádza v Božom mene!‘“
040	MAT	024	001	Keď Ježiš vychádzal z chrámu, pristúpili k nemu učeníci a nadchýnali sa stavbami chrámového komplexu.
040	MAT	024	002	Ale on im povedal: „Vidíte toto všetko? Pamätajte si, všetko to bude zničené, nezostane tu kameň na kameni.“
040	MAT	024	003	„Kedy sa to stane?“ spýtali sa ho učeníci, keď sa usadili na svahu Olivového vrchu. „Ktoré udalosti budú znamením tvojho príchodu a konca sveta?“
040	MAT	024	004	Ježiš im odpovedal: „Buďte v strehu, nedajte sa nikým oklamať.
040	MAT	024	005	Lebo mnohí prídu v mojom mene, budú sa vyhlasovať za mesiášov a mnohých zvedú.
040	MAT	024	006	Na viacerých miestach vypuknú vojny a nepokoje. Keď sa o tom dozviete a budete počuť o ich následkoch, neľakajte sa. To všetko musí prísť, ale koniec nenastane hneď.
040	MAT	024	007	Národy a krajiny budú proti sebe bojovať. Na rôznych miestach bude zúriť hlad a vyskytnú sa zemetrasenia.
040	MAT	024	008	Ale to bude len počiatok hrôz.
040	MAT	024	009	Vtedy vás budú všade nenávidieť, trýzniť, ba aj zabíjať – a to len preto, že ste sa hlásili ku mne.
040	MAT	024	010	Niektorí toto násilie nevydržia, zradia vieru aj svojich spolubratov a navzájom sa budú nenávidieť.
040	MAT	024	011	Zjavia sa aj rôzni falošní proroci a mnohých zvedú.
040	MAT	024	012	Na svete sa tak rozmnoží zlo, že vychladne láska mnohých.
040	MAT	024	013	Ale ten, kto vytrvá až do konca, bude zachránený.
040	MAT	024	014	Radostnú správu o tom, že Boh vládne a všetkých volá k sebe, musia počuť ľudia na celom svete – aby k nej mohli zaujať svoj postoj. A potom príde koniec.“
040	MAT	024	015	„Keď uvidíte, že chrámu v Jeruzaleme hrozí zneuctenie od pohanov, ako to predpovedal prorok Daniel – kto ho čítate, premýšľajte a porozumiete –,
040	MAT	024	016	vtedy tí, ktorí budú v Judsku, nech utečú do hôr.
040	MAT	024	017	Kto bude na streche domu, nech nevstupuje dnu, aby si niečo vzal.
040	MAT	024	018	A ten, čo bude za mestom, nech sa nevracia po plášť.
040	MAT	024	019	Ťažko bude v tých dňoch tehotným ženám a matkám dojčiat.
040	MAT	024	020	Proste Boha, aby ste nemuseli utekať v zime alebo v sobotu.
040	MAT	024	021	Nastane totiž strašné utrpenie, aké tu od stvorenia sveta ešte nebolo a už ani nebude.
040	MAT	024	022	Ale Boh kvôli svojim vyvoleným skráti toto hrozné obdobie. Keby tak neurobil, nik by sa nezachránil.
040	MAT	024	023	Keby vám niekto hovoril: ‚Pozrite, prišiel Mesiáš‘ alebo: ‚Aha, tam je‘, neverte mu!
040	MAT	024	024	Lebo sa objavia falošní mesiáši a falošní proroci a budú robiť ohromujúce znamenia a zázraky, ktorými sa budú snažiť zviesť aj tých, čo patria Bohu.
040	MAT	024	025	Pamätajte na toto moje varovanie.
040	MAT	024	026	A tak, keď vám povedia, že Kristus je už tu, na púšti alebo niekde v úkryte, nič na to nedajte, ani sa nechoďte o tom presvedčiť.
040	MAT	024	027	Lebo príchod Syna človeka bude zjavný, ako keď blesk preletí celým nebom od východu až na západ.
040	MAT	024	028	Kde je mŕtvola, tam sa zlietajú aj supy.
040	MAT	024	029	Hneď po tomto veľkom utrpení sa zatmie slnko, pohasne svit mesiaca, hviezdy začnú padať z neba a zachvejú sa nebeské mocnosti.
040	MAT	024	030	A potom sa zjavia na nebi znamenia príchodu Syna človeka. Všetci ľudia budú zdesene nariekať a uvidia Syna človeka prichádzať na nebeských oblakoch s veľkou mocou a slávou.
040	MAT	024	031	S mohutným zvukom poľnice pošle svojich poslov a tí zhromaždia jeho verných zo všetkých svetových strán, od jedného konca zeme po druhý.“
040	MAT	024	032	„Poučte sa z tohto podobenstva: Keď sa konáre figovníka nalievajú miazgou a pučia listy, viete, že čoskoro bude leto.
040	MAT	024	033	A tiež, keď uvidíte, že sa plní, čo som predpovedal, poznáte, že je blízko, predo dvermi.
040	MAT	024	034	Je to tak – svet nepominie, kým sa to všetko nestane.
040	MAT	024	035	Nebo a zem pominú, ale moje slová budú platiť večne.
040	MAT	024	036	O tom dni a o tej hodine však nevie nikto, ani anjeli v nebi, ani Syn. Iba Otec to vie.
040	MAT	024	037	Pri príchode Syna človeka bude život na zemi podobný, ako bol za čias Noacha.
040	MAT	024	038	Život pred potopou plynul celkom normálne – ľudia jedli, pili, ženili sa a vydávali až do toho dňa, keď Noe vstúpil do korábu.
040	MAT	024	039	Ľudia neverili tomu, čo im hrozilo, kým ich nezmietla potopa. Tak to bude aj pri príchode Syna človeka.
040	MAT	024	040	Dvaja budú spolu pracovať na poli, jeden bude vzatý, druhý zostane.
040	MAT	024	041	Dve ženy budú mlieť, jedna bude vzatá, druhá zostane.
040	MAT	024	042	Buďte teda pripravení, lebo neviete, kedy váš Pán príde.
040	MAT	024	043	Uvedomte si, že keby pán domu vedel, v ktorú nočnú hodinu príde zlodej, bdel by a zabránil by mu vtrhnúť do domu.
040	MAT	024	044	Preto aj vy buďte pripravení na príchod Syna človeka. Príde vtedy, keď to budete najmenej čakať.
040	MAT	024	045	Ako sa správa verný a prezieravý sluha, ktorého pán poveril, aby sa staral o ostatné služobníctvo?
040	MAT	024	046	Ak pán pri svojom príchode zistí, že verne plnil zverené povinnosti, pochváli ho
040	MAT	024	047	a urobí ho správcom celého svojho majetku.
040	MAT	024	048	Ale nesvedomitý sluha by si mohol pomyslieť: ‚Môj pán akosi dlho nechodí‘,
040	MAT	024	049	a začal by týrať svojich druhov a hodovať s opilcami.
040	MAT	024	050	Jeho pán sa vráti nečakane – v deň a hodinu, keď to nepredpokladal
040	MAT	024	051	a potrestá ho ako najväčšieho podvodníka; vyženie ho tam, kde bude plač a škrípanie zubami.“
040	MAT	025	001	„Vtedy sa nebeské kráľovstvo bude podobať desiatim družičkám, ktoré čakali na ženícha, aby ho sprevádzali svetlom svojich lámp.
040	MAT	025	002	Päť z nich bolo ľahkomyseľných a päť prezieravých.
040	MAT	025	003	Ľahkomyseľné si vzali lampy, ale nádoby s olejom nechali doma.
040	MAT	025	004	No tie, čo to brali vážne, vzali si nielen lampy, ale aj nádoby s olejom.
040	MAT	025	005	Ženích dlho neprichádzal, a tak všetky družičky premohli driemoty a zaspali.
040	MAT	025	006	O polnoci ich vytrhol zo spánku výkrik: ‚Prichádza ženích, poďte ho privítať!‘
040	MAT	025	007	Všetky dievčatá vyskočili a pripravovali si lampy.
040	MAT	025	008	Tie ľahkomyseľné si pýtali od ostatných: ‚Dajte nám trochu oleja, lebo nám vyhasínajú lampy!‘
040	MAT	025	009	Ale rozumné im odpovedali: ‚Keď sa rozdelíme, nevystačí olej ani vám, ani nám. Zabehnite radšej k predavačovi a kúpte si.‘
040	MAT	025	010	No len čo sa vzdialili, prišiel ženích a družičky, ktoré boli pripravené, šli s ním na svadobnú hostinu; a dvere sa zavreli.
040	MAT	025	011	Keď sa tých päť vrátilo s olejom, volali: ‚Pane, otvor nám!‘
040	MAT	025	012	Ale ženích im odpovedal: ‚Kto ste? Nepoznám vás!‘
040	MAT	025	013	A tak bdejte a buďte stále pripravení, lebo nepoznáte ani deň ani hodinu príchodu Syna človeka.“
040	MAT	025	014	„Dám vám iný príklad. Jeden človek si pred odchodom na ďalekú cestu zavolal svojich podriadených a zveril im svoj majetok.
040	MAT	025	015	Každému dal podľa jeho schopností: jednému päť talentov, druhému dva a ďalšiemu jeden talent. Potom odcestoval.
040	MAT	025	016	Ten, čo dostal päť talentov, začal hneď podnikať a získal ďalších päť.
040	MAT	025	017	Ten, čo dostal dva talenty, tiež sumu zdvojnásobil.
040	MAT	025	018	Ale ten, ktorému zveril jeden talent, vykopal v zemi jamu a peniaze do nej schoval.
040	MAT	025	019	Po dlhšom čase sa pán vrátil a chcel, aby mu podriadení predložili účty.
040	MAT	025	020	Prvý priniesol peniaze a povedal: ‚Pán môj, zveril si mi päť talentov, a tu máš zisk – ďalších päť.‘
040	MAT	025	021	Pán ho pochválil: ‚Si dobrý a verný sluha. Osvedčil si sa v malej úlohe, preto ti môžem zveriť väčšiu. A teraz ťa pozývam na oslavu. Poď sa so mnou radovať!‘
040	MAT	025	022	Prišiel ďalší a povedal: ‚Pán môj, zveril si mi dva talenty a odovzdávam ti štyri.‘ –
040	MAT	025	023	‚Veľmi dobre!‘ odpovedal pán. ‚Si usilovný a spoľahlivý. Splnil si malú úlohu, zverím ti väčšiu. Aj teba pozývam na oslavu. Poď sa so mnou radovať!‘
040	MAT	025	024	Potom skladal účty posledný. ‚Pán môj, viem, že si prísny človek a zbieraš úrodu tam, kde si nesial.
040	MAT	025	025	Bál som sa, a preto som peniaze radšej ukryl a teraz ti ich v poriadku vraciam.‘
040	MAT	025	026	Pán zvolal: ‚Ty lenivec a naničhodník! Vedel si, o čo mi ide.
040	MAT	025	027	Mal si zverené peniaze radšej uložiť a priniesli by mi aspoň úroky.
040	MAT	025	028	Vezmite od neho peniaze a dajte ich prvému.
040	MAT	025	029	Lebo tomu, kto dobre využíva to, čo mu bolo zverené, bude ešte pridané. Ale kto berie zverené na ľahkú váhu, príde aj o to, čo má.
040	MAT	025	030	Tohto lenivca vyžeňte do tmy! Tam ho čaká len plač a škrípanie zubami.‘“
040	MAT	025	031	„Keď príde Syn človeka vo svojom kráľovskom majestáte v sprievode všetkých anjelov, zasadne na trón svojej slávy.
040	MAT	025	032	Vtedy sa zhromaždia všetky národy. Ako pastier oddeľuje ovce od capov, tak aj on rozdelí ľudí na dve skupiny.
040	MAT	025	033	Ovce si postaví napravo a capov naľavo.
040	MAT	025	034	Vtedy povie Kráľ svojim verným po svojej pravici: ‚Poďte, sám Otec vás pozýva do kráľovstva, ktoré je pre vás pripravené od počiatku sveta.
040	MAT	025	035	Bol som hladný a nakŕmili ste ma; bol som smädný a dali ste sa mi napiť; bol som cudzincom bez strechy nad hlavou a vy ste ma prichýlili;
040	MAT	025	036	nemal som si čo obliecť a vy ste ma obliekli; v chorobe ste sa o mňa starali; a keď som bol vo väzení, prišli ste ma navštíviť.‘
040	MAT	025	037	Tí verní namietnu: ‚Pane, kedy sme ťa videli hladného, smädného?
040	MAT	025	038	Kedy sme sa o teba postarali ako o cudzinca či nahého?
040	MAT	025	039	A kedy sme ťa videli vo väzení alebo chorého?‘
040	MAT	025	040	Kráľ im odpovie: ‚Čo dobrého ste urobili jednému z mojich najmenších bratov, to ste urobili pre mňa.‘
040	MAT	025	041	Tým zhromaždeným po ľavici poviem: ‚Odíďte odo mňa, zatratení, do večného ohňa, ktorý je pripravený pre satana a jeho démonov.
040	MAT	025	042	Bol som hladný a nedali ste sa mi najesť; bol som smädný a nedali ste sa mi napiť; bol som ako cudzinec, ktorý nemal strechu nad hlavou a neprichýlili ste ma;
040	MAT	025	043	nemal som si čo obliecť a nezaodeli ste ma; v chorobe ste ma neopatrovali a do väzenia ste ma neprišli navštíviť.‘
040	MAT	025	044	Oni sa však budú brániť: ‚Pane, ako sme ti mohli pomôcť, keď sme ťa nikdy nevideli – ani hladného, ani smädného, ani ako cudzinca, ani nahého či chorého a ani vo väzení?‘
040	MAT	025	045	Kráľ im odpovie: ‚Ak ste odmietli pomôcť tým zdanlivo najbezvýznamnejším, mne ste nepomohli.‘
040	MAT	025	046	A tak týchto čaká večný trest, ale spravodliví budú žiť večne.“
040	MAT	026	001	Keď Ježiš skončil svoju reč, povedal učeníkom:
040	MAT	026	002	„Viete, že o dva dni bude slávnosť Paschy; Syn človeka bude vydaný a ukrižujú ho.“
040	MAT	026	003	V tom čase sa zišla židovská rada v paláci veľkňaza Kaifáša.
040	MAT	026	004	Radili sa, akou ľsťou by sa mohli Ježiša zmocniť a zabiť ho.
040	MAT	026	005	Dohodli sa, že by to nemalo byť počas sviatkov, lebo by to mohlo vyvolať vzburu.
040	MAT	026	006	Ježiš sa pobral do Betánie do domu Šimona, ktorý bol predtým malomocný.
040	MAT	026	007	Keď jedli, pristúpila k Ježišovi žena s alabastrovou nádobkou drahocenného oleja a ten mu všetok votrela do vlasov: vyjadrila mu tak úctu a rešpekt.
040	MAT	026	008	Učeníkov to pohoršilo: „Také plytvanie!
040	MAT	026	009	Mohlo sa to výhodne predať a peniaze rozdať chudobným!“
040	MAT	026	010	Ježiš to postrehol a povedal: „Prečo jej to zazlievate?
040	MAT	026	011	Chudobných bude medzi vami vždy dosť, ale ja už s vami dlho nebudem.
040	MAT	026	012	Táto žena potrela moje telo olejom, a tak ma vlastne pripravila na pohreb.
040	MAT	026	013	Veru, vždy, keď sa kdekoľvek na svete bude hlásať radostná zvesť o Božom kráľovstve, ľudia budú počuť a premýšľať aj o jej čine.“
040	MAT	026	014	Vtedy sa jeden z Ježišových dvanástich učeníkov, Judáš Iškariotský, pobral k veľkňazom a spýtal sa ich:
040	MAT	026	015	„Koľko mi zaplatíte, ak vám vydám Ježiša?“ Dali mu tridsať strieborných.
040	MAT	026	016	Od tej chvíle hľadal vhodnú príležitosť, aby ho zradil.
040	MAT	026	017	V prvý deň sviatku nekvasených chlebov sa učeníci spýtali Ježiša: „Kde máme pripraviť jedlo na Paschu?“
040	MAT	026	018	Poslal ich do mesta k istému človeku s odkazom: „Nastal môj čas, u teba budem jesť so svojimi učeníkmi veľkonočného baránka.“
040	MAT	026	019	Učeníci vykonali, čo im prikázal a pripravili tam večeru.
040	MAT	026	020	Keď sa zotmelo, jedol so svojimi dvanástimi učeníkmi
040	MAT	026	021	a povedal im: „Jeden z vás ma zradí.“
040	MAT	026	022	To ich veľmi zarmútilo a každý sa ho spytoval: „Vari len nie ja, Pane!?“
040	MAT	026	023	Odpovedal: „Je to ten, ktorý jedol so mnou pri jednom stole.
040	MAT	026	024	Syn človeka musí umrieť, ako to predpovedali proroci, ale beda tomu, kto zrádza Syna človeka. Lepšie by mu bolo, keby sa nebol narodil.“
040	MAT	026	025	Judáš sa ho spýtal: „Učiteľ, vari len nie ja!?“ Odpovedal mu: „Sám si to povedal.“
040	MAT	026	026	Keď jedli, vzal Ježiš chlieb, lámal ho a podával učeníkom so slovami: „Vezmite a jedzte, toto je moje telo.“
040	MAT	026	027	Potom vzal kalich s vínom, poďakoval sa Bohu a podal im ho so slovami: „Pite z neho všetci,
040	MAT	026	028	toto je moja krv, ktorá sa vylieva, aby zmyla hriechy mnohých. Je to nová zmluva Boha s človekom.
040	MAT	026	029	Vravím vám, že oddnes nebudem piť z plodu viniča až dovtedy, kým ho nebudeme piť spolu úplne inak – v kráľovstve môjho Otca.“
040	MAT	026	030	Potom zaspievali chválospev a pobrali sa na Olivový vrch.
040	MAT	026	031	Tam im Ježiš povedal: „Tejto noci ma všetci opustíte, lebo Písmo predpovedá: ‚Budem biť pastiera a ovce sa rozpŕchnu.‘
040	MAT	026	032	Ale po svojom vzkriesení vás predídem do Galiley a tam sa spolu stretneme.“
040	MAT	026	033	Peter vyhlásil: „Ak by ťa aj všetci opustili, ja od teba nikdy neodídem.“
040	MAT	026	034	Ježiš mu však povedal: „Pamätaj na moje slová: Ešte túto noc, skôr ako kohút zakikiríka, tri razy ma zaprieš.“
040	MAT	026	035	„Nikdy ťa nezapriem, aj keby som mal zomrieť s tebou!“ zvolal Peter. Ostatní učeníci sa k nemu pridali tiež.
040	MAT	026	036	Potom prišli na miesto zvané Getsemane a Ježiš povedal svojim učeníkom: „Vy si tu sadnite, a ja pôjdem ďalej, aby som sa modlil.“
040	MAT	026	037	Vzal so sebou Petra, Jakuba a Jána. Tu na neho doľahol zármutok a padla naňho tieseň.
040	MAT	026	038	Smutne im povedal: „Prežívam smrteľnú úzkosť. Zostaňte tu a bdejte so mnou.“
040	MAT	026	039	Trochu sa od nich vzdialil, padol tvárou na zem a modlil sa: „Môj Otče! Ak je to možné, nech ma minie tento kalich. Ale nech sa stane, ako ty chceš, nie ako ja.“
040	MAT	026	040	Potom sa vrátil k učeníkom a našiel ich spať. Povedal Petrovi: „To ste so mnou nemohli ani hodinu bdieť?
040	MAT	026	041	Bdejte a modlite sa. Inak vás premôže pokušenie. Ste síce plní odhodlania, ale sami nemáte dosť síl obstáť.“
040	MAT	026	042	Znova sa vzdialil a modlil sa: „Môj Otče, ak to nie je možné, aby ma tento kalich minul a ja ho musím vypiť až do dna, nech sa stane tvoja vôľa.“
040	MAT	026	043	Vrátil sa k svojim učeníkom a oni zasa spali; nevládali premôcť spánok.
040	MAT	026	044	Nechal ich spať, odišiel po tretí raz a opäť sa modlil o to isté.
040	MAT	026	045	Potom sa vrátil k učeníkom a povedal: „Vari ešte sále spíte a odpočívate? Prišiel čas, keď bude Syn človeka zradený a vydaný do rúk podlých ľudí.
040	MAT	026	046	Vstaňte a poďme. Uvidíte môjho zradcu – práve prichádza!“
040	MAT	026	047	Ešte ani nedohovoril, a už sa ukázal Judáš, jeden z jeho dvanástich učeníkov. Spolu s ním prišiel veľký zástup mužov ozbrojených mečmi a palicami. Poslali ich veľkňazi a vodcovia ľudu.
040	MAT	026	048	Judáš si s nimi dohodol znamenie: Bude to ten, s ktorým sa pozdravím bozkom. Toho zatknite!
040	MAT	026	049	Nato pristúpil k Ježišovi a povedal: „Pozdravujem ťa, učiteľ!“ a pobozkal ho.
040	MAT	026	050	Ježiš mu povedal: „Priateľu, vieš, prečo si prišiel?“ Vtom sa na Ježiša vrhli a zajali ho.
040	MAT	026	051	Jeden z tých, ktorí boli s Ježišom, vytiahol krátky meč, napadol veľkňazovho sluhu a odsekol mu ucho.
040	MAT	026	052	„Odlož svoj meč!“ prikázal mu Ježiš. „Kto mečom bojuje, mečom zahynie.
040	MAT	026	053	Myslíš, že by som teraz nemohol poprosiť svojho Otca, aby mi poslal viac ako dvanásť légií anjelov?
040	MAT	026	054	Ale ako by sa potom naplnilo to, čo hovorí Písmo?“
040	MAT	026	055	Potom sa obrátil na ozbrojencov: „Som azda nebezpečný zločinec, že ste ma prišli zajať s mečmi a palicami? Prečo ste ma nezatkli už v chráme, kde som deň čo deň učil?“
040	MAT	026	056	Ale to sa stalo preto, aby sa splnili predpovede prorokov. V tej chvíli ho všetci jeho učeníci opustili a rozutekali sa.
040	MAT	026	057	Zatknutého Ježiša potom odviedli k veľkňazovi Kaifášovi, kde sa zhromaždili učitelia Zákona a vodcovia ľudu.
040	MAT	026	058	Peter ho z diaľky nasledoval až po veľkňazov palác. Vošiel na nádvorie a zamiešal sa medzi služobníctvo, aby sa dozvedel, čo sa s ním stane.
040	MAT	026	059	Medzitým sa veľkňaz aj celá veľrada usilovali nájsť nepravé dôkazy proti Ježišovi, aby ho mohli obviniť a odsúdiť na smrť.
040	MAT	026	060	Nenašli však nič, hoci si zaobstarali mnohých falošných svedkov. Napokon vystúpili dvaja a zhodne svedčili:
040	MAT	026	061	„Tento muž povedal, že má moc zboriť chrám a za tri dni ho znovu postaviť.“
040	MAT	026	062	Vtedy sa ujal slova veľkňaz a spýtal sa Ježiša: „Počul si obvinenia? Čo chceš povedať na svoju obhajobu?“
040	MAT	026	063	Ale Ježiš mlčal. A tak mu veľkňaz položil ďalšiu otázku: „Vyzývam ťa pri živom Bohu, aby si nám povedal, či si Mesiáš, Syn Boží.“
040	MAT	026	064	Ježiš odvetil: „Ty sám si to povedal. Ale hovorím vám, že odteraz uvidíte Syna človeka, ako sedí po pravici Všemohúceho a ako prichádza na nebeských oblakoch.“
040	MAT	026	065	Vtedy veľkňaz od zúrivosti roztrhol svoje vrchné rúcho a povedal: „To je rúhanie! Potrebujeme vari ďalších svedkov?! Počuli ste to na vlastné uši!
040	MAT	026	066	Aký trest si zaslúži?“ Všetci mu odpovedali: „Zaslúži si smrť!“
040	MAT	026	067	Začali mu pľuť do tváre, bili ho po hlave, udierali palicami
040	MAT	026	068	a posmievali sa mu: „Ak si Mesiáš, uhádni, kto ťa udrel!“
040	MAT	026	069	Peter zatiaľ sedel vonku na nádvorí. Tu k nemu pristúpila jedna slúžka so slovami: „Aj ty patríš k tomu Ježišovi z Galiley!“
040	MAT	026	070	Ale Peter to pred všetkými zaprel: „Neviem, o čom hovoríš!“
040	MAT	026	071	Potom sa pobral k bráne, ale zazrela ho iná žena a upozornila okolostojacich: „Tento človek chodieval s tým Ježišom z Nazareta.“
040	MAT	026	072	No Peter sa zaprisahal: „Nepoznám toho človeka!“
040	MAT	026	073	O chvíľu pristúpili k nemu tí, čo tam stáli, a povedali mu: „Určite k nemu patríš, veď aj tvoje nárečie ťa prezrádza!“
040	MAT	026	074	Peter sa zariekal a zaprisahával: „Ale ja toho človeka naozaj nepoznám!“ Vtom zakikiríkal kohút
040	MAT	026	075	a Peter si spomenul na Ježišove slová: „Skôr ako zakikiríka kohút, tri razy ma zaprieš.“ Vybehol von a žalostne sa rozplakal.
040	MAT	027	001	Keď začalo svitať, veľkňazi a židovskí vodcovia sa uzhodli, že Ježiša vydajú na smrť.
040	MAT	027	002	Potom poslali spútaného Ježiša k rímskemu miestodržiteľovi Pilátovi z Pontu.
040	MAT	027	003	Keď Judáš videl, že Ježiša odsúdili na smrť, trýznilo ho svedomie za to, čo spáchal. Vzal tridsať strieborných, ktoré dostal za zradu, a chcel ich vrátiť veľkňazom a židovským vodcom.
040	MAT	027	004	„Zhrešil som, zradil som nevinného človeka!“ „Čo nás po tom. To je tvoja vec!“ odsekli mu ľahostajne.
040	MAT	027	005	Odhodil peniaze na zem v chráme, vybehol von a obesil sa.
040	MAT	027	006	Veľkňazi pozbierali peniaze a povedali si: „Čo s nimi? Do chrámovej pokladnice ich nemôžeme dať. Lipne na nich krv!“
040	MAT	027	007	Dohodli sa teda, že za ne kúpia hrnčiarovo pole a že tam budú pochovávať cudzincov, ktorí zomrú v Jeruzaleme.
040	MAT	027	008	Preto sa to pole dodnes volá Pole krvi.
040	MAT	027	009	Tak sa splnilo Jeremiášovo proroctvo: „Vzali tridsať strieborných, cenu človeka, na akú ho ohodnotili synovia Izraela,
040	MAT	027	010	a dali ich za hrnčiarovo pole, ako mi Boh prikázal.“
040	MAT	027	011	Ježiša predviedli pred rímskeho miestodržiteľa Piláta. Spýtal sa ho: „Tak ty si židovský kráľ?“ „Ty sám to hovoríš,“ odpovedal Ježiš.
040	MAT	027	012	Keď potom na neho veľkňazi a židovskí vodcovia prednášali svoje žaloby, Ježiš bol ticho.
040	MAT	027	013	„Nepočuješ, z čoho všetkého ťa obviňujú?“ vyzval ho Pilát.
040	MAT	027	014	Ale na jeho nesmierne prekvapenie Ježiš stále mlčal a neobhajoval sa.
040	MAT	027	015	Bolo zvykom, že cez veľkonočné sviatky vladár prepustil jedného väzňa podľa želania ľudu.
040	MAT	027	016	V tom čase bol vo väzení povestný zločinec Barabáš.
040	MAT	027	017	Ráno sa ľudia zhromaždili pred Pilátovým domom a on sa ich spýtal: „Koho vám mám prepustiť, Barabáša alebo Ježiša, vášho Mesiáša?“
040	MAT	027	018	Vedel totiž, že veľkňazi udali Ježiša zo závisti.
040	MAT	027	019	Keď Pilát sedel v sudcovskom kresle, dostal odkaz od svojej ženy: „Ruky preč od toho spravodlivého človeka. Kvôli nemu ma v noci prenasledovali strašné sny.“
040	MAT	027	020	Židovskí veľkňazi a predstavitelia ľudu medzitým presvedčili dav, aby žiadali slobodu pre Barabáša a smrť pre Ježiša.
040	MAT	027	021	Keď sa Pilát znova spýtal, koho z tých dvoch má prepustiť, ozval sa krik: „Barabáša!“
040	MAT	027	022	„A čo mám urobiť s Ježišom, vaším Mesiášom?“ „Ukrižuj ho!“ kričal dav.
040	MAT	027	023	„A čoho sa vlastne dopustil?“ namietal Pilát. Ale oni sa ešte naliehavejšie domáhali: „Ukrižuj ho, ukrižuj!“
040	MAT	027	024	Keď Pilát videl, že jeho úsilie zachrániť Ježiša je márne a ľudia sú čoraz zúrivejší, dal si doniesť nádobu s vodou, pred očami všetkých si umyl ruky a povedal: „Som čistý od krvi tohto človeka. Je nevinný, zodpovednosť leží na vás!“
040	MAT	027	025	„Zodpovednosť za jeho preliatu krv berieme na seba a na naše deti!“ kričal rozvášnený dav.
040	MAT	027	026	A tak prepustil Barabáša, Ježiša nariadil zbičovať a dal súhlas, aby ho ukrižovali.
040	MAT	027	027	Rímski vojaci odviedli Ježiša do vládnej budovy a zhromaždili okolo neho celú čatu.
040	MAT	027	028	Vyzliekli ho, cez plecia mu prehodili purpurový plášť,
040	MAT	027	029	uplietli mu z tŕnia korunu, narazili mu ju na hlavu a do pravej ruky mu dali palicu. Potom si pred ním kľakali a posmievali sa mu: „Nech žije židovský kráľ!“
040	MAT	027	030	Pľuvali naňho a bili ho po hlave palicami.
040	MAT	027	031	Keď sa mu do vôle naposmievali, strhli z neho plášť, zasa mu obliekli jeho rúcho a viedli ho na popravisko.
040	MAT	027	032	Cestou stretli človeka z mesta Kyréna v Afrike, ktorý sa volal Šimon. Prinútili ho, aby niesol Ježišov kríž.
040	MAT	027	033	Prišli na miesto zvané Golgota, čiže Lebka.
040	MAT	027	034	Tam mu dali piť skysnuté víno zmiešané so žlčou, aby ho omámilo. Ale keď ochutnal, odmietol.
040	MAT	027	035	Potom ho pribili na kríž a losovaním si podelili jeho rúcho.
040	MAT	027	036	Posadali si okolo neho a strážili ho.
040	MAT	027	037	Nad hlavu mu pripevnili nápis s jeho previnením: JEŽIŠ, KRÁĽ ŽIDOV.
040	MAT	027	038	Spolu s ním ukrižovali v ten deň aj dvoch zločincov, jedného po jeho pravej, druhého po ľavej strane.
040	MAT	027	039	Ľudia, ktorí šli okolo, sa mu rúhavo posmievali:
040	MAT	027	040	„Hej ty, čo si chcel zbúrať chrám a za tri dni ho postaviť! Teraz ukáž svoju moc a zachráň sám seba. Ak si Boží Syn, poď z toho kríža dolu!“
040	MAT	027	041	Aj veľkňazi a židovskí vodcovia sa k nim pridali:
040	MAT	027	042	„Iných zachraňoval, a sám seba nemôže zachrániť. Mesiáš, kráľ Izraela – a visí na kríži! Nech zostúpi dolu a uveríme mu.
040	MAT	027	043	Spoliehal sa na to, že Boh je s ním. Ak teda Boh chce, nech ho vyslobodí. Veď o sebe tvrdil, že je Božím Synom!“
040	MAT	027	044	Potupovali ho aj zločinci, ktorých ukrižovali spolu s ním.
040	MAT	027	045	Napoludnie sa zrazu nad celým krajom rozprestrela tma a trvala tri hodiny.
040	MAT	027	046	A vtedy zvolal silným hlasom: „Eli, Eli, lama sabachtani?“, čo znamená: „Bože môj, Bože môj, prečo si ma opustil?“
040	MAT	027	047	Niektorí z tých, čo tam stáli, vraveli: „Volá na Eliáša!“
040	MAT	027	048	Jeden z nich bežal po špongiu, namočil ju do octu, nabodol na tyč a dával mu piť.
040	MAT	027	049	Ostatní ho okrikovali: „Len ho nechaj, nech vidíme, či ho Eliáš príde zachrániť.“
040	MAT	027	050	Potom Ježiš opäť skríkol mocným hlasom a skonal.
040	MAT	027	051	V tej chvíli sa v chráme roztrhol záves odhora až nadol, zem sa chvela, skaly pukali,
040	MAT	027	052	hroby sa otvárali a veľa mŕtvych bolo vzkriesených.
040	MAT	027	053	Keď potom Ježiš vstal z mŕtvych, mnohí v Jeruzaleme dosvedčovali, že videli vzkriesených z tých hrobov.
040	MAT	027	054	Keď stotník a tí, čo s ním strážili Ježiša, videli zemetrasenie a všetko, čo sa dialo, premkla ich hrôza a vraveli: „To bol naozaj Boží Syn!“
040	MAT	027	055	Z diaľky sa prizeralo aj veľa žien, ktoré prišli za Ježišom až z Galiley a starali sa o neho aj o jeho učeníkov.
040	MAT	027	056	Medzi nimi bola aj Mária Magdaléna, Mária, Jakubova a Jozefova matka, a matka Jakuba a Jána Zebedejovcov.
040	MAT	027	057	Keď nastal večer, prišiel Jozef, bohatý človek z Arimatey, ktorý tiež patril k Ježišovým nasledovníkom.
040	MAT	027	058	Dal sa ohlásiť u Piláta a poprosil ho, aby mu vydal Ježišovo telo. Pilát mu vyhovel.
040	MAT	027	059	Jozef zavinul Ježišovo telo do čistého plátna
040	MAT	027	060	a uložil ho do hrobu, ktorý si dal vytesať v skale. Vchod do hrobu dal privaliť veľkým balvanom. Potom odišiel.
040	MAT	027	061	Dve Márie – jedna z nich bola Mária Magdaléna – sedeli oproti hrobu.
040	MAT	027	062	Na druhý deň – v sobotu, po prípravnom dni sviatkov – sa veľkňazi a farizeji zhromaždili u Piláta
040	MAT	027	063	a povedali: „Pane, spomenuli sme si, že ten zvodca, kým ešte žil, povedal: ‚Po troch dňoch vstanem z mŕtvych.‘
040	MAT	027	064	Daj teda aspoň tri dni strážiť hrob, lebo prídu jeho učeníci, ukradnú ho a potom budú ľudí presviedčať, že vstal z mŕtvych. A to by bol ešte väčší podvod ako prvý!“
040	MAT	027	065	„Dobre,“ povedal Pilát, „vezmite vojakov a strážte ho, ako viete.“
040	MAT	027	066	Tak aj urobili, postavili k hrobu stráž, dokonca zapečatili balvan, ktorým bol hrob privalený.
040	MAT	028	001	Keď uplynula sobota a svitol prvý deň týždňa, Mária Magdaléna a tá druhá Mária sa vybrali k hrobu.
040	MAT	028	002	A tu zrazu nastalo silné zemetrasenie, lebo Boží anjel zostúpil z neba, odvalil balvan a sadol si naň.
040	MAT	028	003	Žiaril ako blesk a odev mal biely ako sneh.
040	MAT	028	004	Strážcov to tak vydesilo, že sa nevládali ani pohnúť.
040	MAT	028	005	Anjel sa prihovoril ženám: „Nebojte sa, viem, že hľadáte Ježiša, ktorý bol ukrižovaný.
040	MAT	028	006	Ale on tu už nie je, vstal z hrobu, tak ako vám to predtým povedal. Poďte dnu a presvedčte sa.
040	MAT	028	007	A teraz sa ponáhľajte oznámiť jeho učeníkom, že vstal z mŕtvych. Pôjde do Galiley a tam sa s ním stretnete. To je to, čo som vám prišiel oznámiť.“
040	MAT	028	008	So strachom, ale aj s veľkou radosťou ženy rýchlo odišli od hrobu a bežali to oznámiť učeníkom.
040	MAT	028	009	Vtom sa zjavil pred nimi Ježiš a povedal im: „Pozdravujem vás.“ Ihneď padli na kolená a objímali mu nohy.
040	MAT	028	010	Ježiš ich upokojoval: „Nebojte sa, choďte a povedzte mojim bratom, aby šli do Galiley, tam sa stretneme.“
040	MAT	028	011	Keď sa ženy vzdialili, niektorí zo strážcov utekali do mesta a oznámili veľkňazom všetko, čo sa stalo.
040	MAT	028	012	Tí hneď zvolali poradu s ostatnými židovskými predstaviteľmi, aby sa dohodli, čo robiť. Najprv veľkou sumou podplatili vojakov,
040	MAT	028	013	nech povedia: „V noci sme zaspali, vtedy prišli jeho učeníci a ukradli jeho telo.“
040	MAT	028	014	Potom im sľúbili, že ak sa to dozvie miestodržiteľ, uchlácholia ho a postarajú sa, aby z toho nemali nepríjemností.
040	MAT	028	015	Vojaci vzali peniaze a rozhlasovali to, čo im prikázali. A táto zvesť sa rozšírila medzi Židmi, ktorí tomu veria dodnes.
040	MAT	028	016	Jedenásť učeníkov sa pobralo do Galiley na vrch, ktorý im určil Ježiš.
040	MAT	028	017	Keď ho tam zazreli, klaňali sa mu, ale niektorí pochybovali, či je to naozaj on.
040	MAT	028	018	Ježiš im povedal: „Je mi daná všetka moc na nebi aj na zemi.
040	MAT	028	019	Preto choďte a získavajte mi nasledovníkov vo všetkých národoch a krstite ich v mene Otca, Syna i Ducha Svätého.
040	MAT	028	020	A učte ich, aby zachovávali všetko, čo som vám prikázal. Budem s vami stále, až do konca tohto sveta.“
#
# BOOK	041	MAR	Mark	Marek
041	MAR	001	001	Začiatok nádhernej správy o Ježišovi Kristovi, Božom Synovi, bol takýto:
041	MAR	001	002	V knihe proroka Izaiáša oznámil Boh: „Posielam pred tebou svojho posla, ktorý ti praví cestu.“
041	MAR	001	003	„Na púšti volá hlas: ‚Pripravte cestu Pánovi a odstráňte z nej všetky prekážky.‘“
041	MAR	001	004	Týmto poslom bol Ján Krstiteľ. Býval na púšti a nabádal ľudí, aby sa dali pokrstiť, a vyjadrili tak, že sa odvracajú od svojich hriechov a túžia po Božom odpustení.
041	MAR	001	005	Na púšť za ním prichádzali ľudia z Jeruzalema i z celého Judska. Tam vyznávali svoje hriechy a Ján ich krstil v rieke Jordán.
041	MAR	001	006	Nosil odev z ťavej srsti a bol prepásaný koženým opaskom: jeho pokrmom boli kobylky a med divých včiel.
041	MAR	001	007	Ľuďom prinášal toto posolstvo: „Po mne príde ktosi omnoho väčší ako ja. Nie som hodný ani toho, aby som mu rozviazal remienok na obuvi.
041	MAR	001	008	Ja vás krstím vodou, ale on vás bude krstiť Duchom Svätým.“
041	MAR	001	009	V tých dňoch prišiel Ježiš z galilejského Nazareta k Jordánu, kde ho Ján pokrstil.
041	MAR	001	010	Vo chvíli, keď Ježiš vystupoval z vody na breh, videl, ako sa otvorilo nebo a Boží Duch na neho zostúpil ako holubica.
041	MAR	001	011	Vtom zaznel z neba hlas: „Ty si môj Syn. Milujem ťa a to, čo robíš, ma napĺňa radosťou.“
041	MAR	001	012	Hneď nato ho Svätý Duch viedol na púšť.
041	MAR	001	013	Strávil tam štyridsať dní vystavený satanovým pokušeniam. Bol medzi divou zverou a anjeli sa o neho starali.
041	MAR	001	014	Neskôr, keď kráľ Herodes uväznil Jána, prišiel Ježiš do Galiley a zvestoval tam Božie radostné posolstvo:
041	MAR	001	015	„Nadišiel už čas. Božie kráľovstvo je blízko. Odvráťte sa od svojich hriechov a dôverujte dobrej správe o Bohu!“
041	MAR	001	016	Keď šiel Ježiš po brehu Galilejského mora, pozoroval Šimona a jeho brata Andreja, ako hádžu do vody siete, lebo sa živili rybárstvom.
041	MAR	001	017	Ježiš na nich zavolal: „Poďte za mnou a ja vám ukážem, ako zachraňovať ľudí pre večnosť!“
041	MAR	001	018	Ihneď nechali všetko tak a odišli s ním.
041	MAR	001	019	Kúsok ďalej videl pri brehu Zebedejových synov Jakuba a Jána, ako v loďke opravujú potrhané siete.
041	MAR	001	020	Aj ich zavolal a oni nechali svojho otca Zebedeja v loďke s najatými pomocníkmi a pobrali sa za Ježišom.
041	MAR	001	021	Spoločne prišli do mesta Kafarnaum a hneď v prvú sobotu vošli do synagógy, kde Ježiš začal učiť.
041	MAR	001	022	Poslucháči žasli nad jeho učením – učil ich totiž ako niekto, kto má autoritu i moc, nie ako ich náboženskí učitelia.
041	MAR	001	023	Bol tam istý muž posadnutý démonom a začal vykrikovať:
041	MAR	001	024	„Ježiš z Nazareta, prečo nás nenecháš na pokoji? Prišiel si nás zničiť? Viem, kto si: ten Svätý, čo prichádza od Boha!“
041	MAR	001	025	Ježiš mu prísne povedal: „Mlč s vyjdi z neho!“
041	MAR	001	026	Vtom démon zreval, divoko tým mužom zalomcoval a vyšiel z neho.
041	MAR	001	027	Poslucháčov sa zmocnil úžas a začali sa dohadovať, čo sa stalo. „Čo to je? Nejaké nové učenie?“ spytovali sa vzrušene. „A akú má len moc – aj zlí duchovia poslúchajú jeho rozkazy!“
041	MAR	001	028	Správa o ňom sa rýchlo rozšírila po celom území Galiley.
041	MAR	001	029	Keď potom vyšiel zo synagógy, pobral sa s Jakubom a Jánom do Šimonovho a Andrejovho domu.
041	MAR	001	030	Tu našli Šimonovu svokru ležať chorú v posteli s vysokou horúčkou. Povedali Ježišovi, čo ju trápi.
041	MAR	001	031	Pristúpil k jej lôžku, chytil ju za ruku a pomohol jej vstať. Horúčka jej ihneď zmizla a ona im začala pripravovať jedlo.
041	MAR	001	032	Večer, keď zapadlo slnko, bolo nádvorie plné chorých a posadnutých démonmi, ktorých k nemu priviedli, aby ich uzdravil.
041	MAR	001	033	Pred domom sa zhromaždil a pozoroval ho obrovský zástup ľudí z celého mesta.
041	MAR	001	034	V ten večer uzdravil veľký počet chorých a mnohých démonov vyhnal z ich obetí. Ale démonom nedovolil hovoriť, lebo vedeli, kým je.
041	MAR	001	035	Na druhý deň vstal Ježiš hneď ráno, ešte pred svitaním a odišiel na osamelé miesto, kde sa mohol v pokoji modliť.
041	MAR	001	036	Šimon spolu s ostatnými sa za ním ponáhľali.
041	MAR	001	037	Keď ho našli, vraveli mu: „Každý sa na teba vypytuje!“
041	MAR	001	038	On im odpovedal: „Musím ísť aj do okolitých dedín a oznámiť ľuďom moje posolstvo – veď to je dôvod, prečo som prišiel.“
041	MAR	001	039	A potom kázal v synagógach po celej Galilei a vyháňal démonov.
041	MAR	001	040	Raz k nemu pristúpil človek postihnutý malomocenstvom, hodil sa pred ním na kolená a úpenlivo ho prosil: „Viem, že ma môžeš uzdraviť, ak budeš chcieť!“
041	MAR	001	041	Ježišovi ho prišlo ľúto, natiahol ruku, dotkol sa ho a povedal: „Chcem, buď čistý!“
041	MAR	001	042	Len čo vyslovil tieto slová, nezostalo po malomocenstve ani stopy.
041	MAR	001	043	Ale Ježiš mu prísne nariadil: „Nikomu nič nepovedz!
041	MAR	001	044	Choď, ukáž sa kňazovi a prines obetný dar, ako to nariadil Mojžiš uzdraveným z malomocenstva, aby všetci mali dôkaz, že si naozaj zdravý.“
041	MAR	001	045	Ale uzdravený nevydržal mlčať a všetkým radostne oznamoval, čo sa s ním stalo. A tak sa Ježiš nemohol verejne dostať do nijakého mesta. Zdržiaval sa preto na opustených miestach, ale aj tak sa za ním zbiehali zástupy ľudí zo všetkých strán.
041	MAR	002	001	Po niekoľkých dňoch sa Ježiš opäť vrátil do Kafarnauma. Správa o jeho príchode sa rýchlo rozletela po meste.
041	MAR	002	002	Do domu sa k nemu nahrnulo toľko ľudí, že vnútri, ale ani pred domom sa nedalo ani hnúť. A on im zvestoval Božie posolstvo.
041	MAR	002	003	Štyria muži priniesli na nosidlách ochrnutého človeka.
041	MAR	002	004	Keďže sa k nemu cez to množstvo ľudí nemohli dostať, vyšli na strechu domu, urobili v nej otvor a spustili ležadlo s ochrnutým rovno pred Ježiša.
041	MAR	002	005	Keď Ježiš videl ich vieru, povedal chorému: „Syn môj, tvoje hriechy sú odpustené!“
041	MAR	002	006	Sedeli tam však aj niekoľkí učitelia Zákona a v duchu sa pohoršovali:
041	MAR	002	007	„Čo to ten človek hovorí!? Veď je to rúhanie! Veď iba Boh má právo odpúšťať hriechy!“
041	MAR	002	008	No Ježiš poznal ich myšlienky a preto sa ich spýtal: „Prečo vás to poburuje?
041	MAR	002	009	Veď čo je ľahšie? Povedať ochrnutému: ‚Tvoje hriechy sú odpustené‘ – alebo mu prikázať: ‚Vstaň a choď!‘
041	MAR	002	010	Ale aby ste vedeli, že Syn človeka má moc na zemi odpúšťať hriechy…“
041	MAR	002	011	Vtedy sa obrátil k ochrnutému a povedal mu: „Vstaň a vezmi si svoje lôžko. Môžeš ísť domov!“
041	MAR	002	012	A chorý sa pred očami ohromeného zástupu postavil na nohy, vzal ležadlo a pobral preč. Ľudia žasli a oslavovali Boha: „Také čosi sme nikdy nevideli!“
041	MAR	002	013	Ježiš sa znova pobral na breh Genezaretského jazera a kázal zástupu ľudí, ktorí sa okolo neho zhromaždili.
041	MAR	002	014	Cestou uvidel Alfejovho syna Léviho, ako sedí na colnici a vyberá poplatky od pocestných. Zavolal na neho: „Poď so mnou a staň sa mojím učeníkom!“ A Lévi vstal a išiel za ním.
041	MAR	002	015	V ten deň usporiadal Lévi vo svojom dome hostinu. Prišiel na ňu nielen Ježiš so svojimi učeníkmi, ale aj mnoho ďalších vyberačov daní a ľudí pochybnej povesti.
041	MAR	002	016	Keď však učitelia Zákona videli, že Ježiš stoluje s ľuďmi zlej povesti, vraveli jeho učeníkom: „Ako si môže sadnúť za stôl s takou spodinou?“
041	MAR	002	017	Ježiš to počul a odpovedal im: „Lekára nepotrebujú zdraví, ale chorí. Neprišiel som volať k Bohu tých, čo sú presvedčení o vlastnej spravodlivosti, ale hriešnikov.“
041	MAR	002	018	Nasledovníci Jána Krstiteľa a farizeji sa pravidelne postili. Niektorí ľudia sa preto Ježiša pýtali: „Prečo sa Jánovi nasledovníci a farizeji postievajú a tvoji učeníci nie?“
041	MAR	002	019	Ježiš im na to odpovedal: „Majú azda svadobčania dôvod postiť sa, keď sú na svadobnej hostine? Kým je ženích medzi nimi, prečo by sa neradovali?
041	MAR	002	020	Ale prídu dni, keď ženícha vytrhnú z ich stredu, a potom sa budú postiť.
041	MAR	002	021	Nikto predsa neprišíva na staré šaty záplatu z novej látky, lebo by vytrhla staré tkanivo a diera by sa ešte zväčšila.
041	MAR	002	022	A takisto sa mladé víno nenalieva do mechov zo starej kože. Kvasiace víno by staré mechy roztrhlo, a tak by jedno i druhé vyšlo nazmar. Mladé víno sa má nalievať do nových mechov.“
041	MAR	002	023	Raz v sobotu prechádzal Ježiš so svojimi učeníkmi obilným poľom. Učeníci boli hladní, preto začali trhať klasy.
041	MAR	002	024	Videli to farizeji a vyčítali Ježišovi: „Pozri, tvoji učeníci robia, čo sa v sobotu nesmie robiť!“
041	MAR	002	025	Ježiš na to odpovedal: „Azda ste nečítali, čo urobil kráľ Dávid, keď on a jeho družina mali hlad a nebolo čo jesť?
041	MAR	002	026	Ako vošli do Božieho domu – veľkňazom bol vtedy Abiatar – a jedli z posvätných chlebov, ktoré smeli jesť iba kňazi?“
041	MAR	002	027	A potom ešte dodal: „Sobota bola predsa ustanovená pre človeka, a nie človek pre sobotu.
041	MAR	002	028	Preto Syn človeka má právo rozhodnúť aj o tom, čo sa v sobotu robiť smie a čo nie.“
041	MAR	003	001	Keď Ježiš opäť vstúpil do synagógy, zbadal tam človeka s ochrnutou rukou.
041	MAR	003	002	Bola práve sobota, a preto Ježišovi odporcovia napäto striehli, čo urobí. Ak postihnutého uzdraví, budú mať výbornú príležitosť vzniesť proti nemu obvinenie.
041	MAR	003	003	A naozaj – Ježiš chorého vyzval: „Postav sa sem do stredu, aby ťa všetci videli!“
041	MAR	003	004	Potom sa spýtal prítomných: „Čo by sa malo robiť podľa zákona v sobotu: má sa konať dobro, alebo nie? Má sa život zachrániť, alebo zničiť?“ Ale oni len mlčali.
041	MAR	003	005	Premeral si všetkých nahnevaným pohľadom, lebo ich bezcitnosť a ľahostajnosť k ľudskému utrpeniu ho roztrpčila. Potom sa obrátil k tomu človeku a povedal: „Vystri ruku!“ Muž poslúchol a jeho ruka bola opäť zdravá.
041	MAR	003	006	Keď farizeji vyšli zo synagógy, hneď sa začali radiť s prívržencami kráľa Herodesa, ako Ježiša zabiť.
041	MAR	003	007	Ježiš sa opäť utiahol s učeníkmi ku Genezaretskému jazeru. Znova ho nasledovali veľké davy ľudí z celej Galiley a Judska,
041	MAR	003	008	Jeruzalema, Idumey, zo Zajordánska, ba prichádzalo veľké množstvo ľudí aj z okolia pohanských miest Týru a Sidona. Zvesť o zázrakoch, ktoré konal, sa totiž rozniesla široko-ďaleko.
041	MAR	003	009	Poprosil učeníkov, aby mu pripravili loďku a vyhol sa tak tlačenici.
041	MAR	003	010	Pretože mnohých uzdravil, všetci, čo trpeli nejakou chorobou, sa k nemu predierali, aby sa ho aspoň dotkli.
041	MAR	003	011	Len čo ho zbadali ľudia posadnutí démonmi, padali pred ním na zem a kričali: „Ty si Boží Syn!“
041	MAR	003	012	Ale on im prísne zakázal hovoriť o tom, kým je.
041	MAR	003	013	Potom si zavolal k sebe tých, ktorých si sám vyvolil, a vystúpil s nimi na horu.
041	MAR	003	014	Z nich si vybral dvanástich za apoštolov, aby boli s ním a mohol ich poslať kázať,
041	MAR	003	015	uzdravovať a vyháňať démonov.
041	MAR	003	016	Boli to: Šimon, ktorému pridal meno Peter;
041	MAR	003	017	Zebedejovi synovia Jakub a Ján, ktorých volal Boanerges, čo znamená Synovia hromu;
041	MAR	003	018	Andrej, Filip, Bartolomej, Matúš, Tomáš, Jakub – syn Alfejov, Tadeáš, Šimon Horlivec
041	MAR	003	019	a Judáš Iškariotský, ktorý ho neskôr zradil.
041	MAR	003	020	Ježiš sa vrátil do Šimonovho domu. Ale opäť sa tam nahrnul veľký zástup ľudí, takže sa nemal kedy s učeníkmi ani najesť.
041	MAR	003	021	Keď sa o tom, čo sa deje, dopočuli jeho príbuzní, vypravili sa za ním, aby ho donútili vrátiť sa domov. Vraveli totiž, že sa pomiatol.
041	MAR	003	022	A učitelia Zákona, ktorí prišli z Jeruzalema, tvrdili: „Je posadnutý Belzebulom, kniežaťom démonov, a zlých duchov vyháňa démonskou silou.“
041	MAR	003	023	Ježiš si ich zavolal k sebe a pokúšal sa im to vysvetliť obrazne: „Ako môže satan vyháňať satana?
041	MAR	003	024	Rozdelené kráľovstvo pustne.
041	MAR	003	025	Aj rodina, kde vládnu spory a roztržky, sa rozpadne.
041	MAR	003	026	Tak ani satan nemôže bojovať sám proti sebe – ako by potom obstálo jeho kráľovstvo? Nevyhnutne musí prísť jeho koniec.
041	MAR	003	027	Ak chce niekto ukradnúť veci z domu silného muža, musí ho najprv zviazať, a len potom si ich môže odniesť.
041	MAR	003	028	Preto vám hovorím, že každý hriech aj rúhanie môže byť ľuďom odpustené.
041	MAR	003	029	Ale ak sa niekto rúha proti Svätému Duchu, tomu nebude odpustené – jeho hriech bude mať večné dôsledky.“
041	MAR	003	030	To im povedal preto, lebo jeho zázraky pripisovali satanskej moci.
041	MAR	003	031	K preplnenému domu, kde Ježiš učil, prišli jeho bratia s matkou. Dali si ho zavolať.
041	MAR	003	032	„Tvoja matka, tvoje sestry a tvoji bratia sú vonku a chcú, aby si prišiel k nim!“ oznámil mu ktosi zo zástupu, ktorý ho obklopoval.
041	MAR	003	033	„Kto je moja matka a kto sú moji bratia?“ spýtal sa ich.
041	MAR	003	034	Potom sa rozhliadol po ľuďoch okolo seba a povedal: „Tu je moja matka a tu sú moji bratia.
041	MAR	003	035	Každý, kto koná podľa Božej vôle, je mojím bratom, mojou sestrou i mojou matkou.“
041	MAR	004	001	Potom Ježiš opäť učil pri mori. Okolo neho sa zhromaždili veľké zástupy, preto musel nasadnúť do loďky a odtiaľ sa prihováral k ľuďom na brehu.
041	MAR	004	002	Keď učil, často používal podobenstvá. Hovoril im:
041	MAR	004	003	„Počúvajte! Jeden roľník sa vybral na pole zasiať obilie.
041	MAR	004	004	Nie všetky zrnká však padli do vhodnej pôdy. Niektoré sa dostali na kraj cesty. Zlietli sa vtáky a pozobali ich.
041	MAR	004	005	Iné padli na skalnaté miesto, kde bolo len trochu pôdy. Tam síce veľmi skoro vyklíčili, lebo neboli hlboko v zemi,
041	MAR	004	006	ale v slnečnej páľave rastlinky pre nedostatok vlahy vyschli.
041	MAR	004	007	Iné zrnká padli medzi bodľačie, ktoré mladé výhonky čoskoro udusilo, takže klasy ani nevyrástli.
041	MAR	004	008	Zato zrno, ktoré padlo do úrodnej pôdy, vzišlo, rástlo a prinieslo úrodu – niektoré tridsaťnásobnú, ďalšie šesťdesiatnásobnú a iné stonásobnú.“
041	MAR	004	009	Potom Ježiš dodal: „Kto má uši na počúvanie, nech počúva!“
041	MAR	004	010	Neskôr, keď zostal sám so svojimi dvanástimi a ešte ďalšími učeníkmi, spýtali sa ho: „Prečo hovoríš v podobenstvách?“
041	MAR	004	011	Odpovedal im: „Vám, ktorí bývate so mnou, Boh už zjavil tajomstvá svojho kráľovstva. Ale tým, čo sú ešte mimo neho, sa to usilujem vysvetliť v podobenstvách,
041	MAR	004	012	aby boli nútení rozmýšľať. Oni však počúvajú, ale nerozumejú; pozerajú sa, ale nevidia: nie sú ochotní obrátiť sa k Bohu, aby im odpustil ich previnenia.“
041	MAR	004	013	Ježiš sa učeníkov opýtal: „Vy tomu podobenstvu nerozumiete? Ako potom chcete pochopiť to, čo vám hovorím!? Tak teda:
041	MAR	004	014	Rozsievačom zasieva Božie posolstvo.
041	MAR	004	015	Srdce niektorých poslucháčov je ako udupaná cesta. Satan ihneď prichádza a usiluje sa o to, aby zabudli, čo počuli.
041	MAR	004	016	Podobne je to aj s tými, u ktorých je slovo zasiate do skalnatej pôdy. Božie posolstvo si vypočujú a radostne ho prijmú.
041	MAR	004	017	Nezakorení do hĺbky, je dočasné. Keď prídu ťažkosti alebo prenasledovanie, hneď sa vzdajú.
041	MAR	004	018	Pôda zarastená bodľačím je obrazom ľudí, ktorí si Božiu radostnú zvesť vypočujú a prijmú ju,
041	MAR	004	019	ale každodenné starosti, túžba po majetku a pachtenie za tým, čo ponúka súčasná doba, udusia v srdci Božie posolstvo, takže zostane bez úžitku.
041	MAR	004	020	Napokon úrodnej pôde sa podobajú tí, ktorí prijmú Božiu zvesť bezvýhradne, a preto prinášajú bohatú úrodu: tridsať, šesťdesiat, ba i stonásobne viac, ako bolo do ich sŕdc zasiate.“
041	MAR	004	021	Potom pokračoval: „Keď niekto rozsvieti lampu, zakryje ju azda nejakou nádobou alebo strčí pod posteľ? Alebo ju umiestni tak, aby všetkým jasne svietila?
041	MAR	004	022	Všetko, čo je teraz skryté, vyjde raz na svetlo, a čo je dnes utajované, vyjde najavo.
041	MAR	004	023	Kto má uši na počúvanie, nech počúva!
041	MAR	004	024	Premýšľajte o tom, čo počujete! Akou mierou meriate, takou Boh nameria vám a ešte vám aj pridá.
041	MAR	004	025	Ten, kto žije podľa Božieho slova, bude mu rozumieť stále viac. Ale ten, kto podľa neho nežije, čoskoro prestane rozumieť aj to, čo mu je teraz jasné.“
041	MAR	004	026	Ježiš hovoril ďalšie podobenstvá: „S Božím kráľovstvom je to tak, ako keď roľník zaseje na poli obilie.
041	MAR	004	027	Dni ubiehajú, zrno vyklíči a rastie vo dne v noci bez jeho pričinenia.
041	MAR	004	028	Veď pôda prináša úrodu sama od seba: najprv steblo, potom klas a ten sa naleje zrnom.
041	MAR	004	029	A keď obilie napokon dozreje, príde žatva a roľník zožne úrodu.“
041	MAR	004	030	„Ako vám ešte môžem znázorniť Božie kráľovstvo? K čomu ho mám prirovnať?“ pokračoval Ježiš.
041	MAR	004	031	„Je ako horčičné zrno: môžu ho zasiať ako to najmenšie semienko na poli.
041	MAR	004	032	Ale keď ho zasejú do zeme, prerastie všetky byliny na poli a vyháňa také veľké vetvy, že vtáci môžu hniezdiť v ich tôni.“
041	MAR	004	033	Použil ešte mnoho podobných podobenstiev, aby priblížil ľuďom svoje učenie.
041	MAR	004	034	Keď hovorieval verejne, používal výhradne podobenstvá. Ale keď potom zostal so svojimi učeníkmi osamote, všetko im vysvetlil.
041	MAR	004	035	Keď sa zvečerilo, navrhol Ježiš učeníkom: „Preplavme sa na druhý breh jazera.“
041	MAR	004	036	Opustili zástup a v tej istej lodi, v ktorej Ježiš učil, odrazili od brehu. Niekoľko ďalších lodiek sa plavilo s nimi.
041	MAR	004	037	Onedlho sa na jazere strhla veľká búrka a víchrica. Obrovské vlny sa zapierali do loďky: čoskoro bola plná vody a hrozilo, že sa potopí.
041	MAR	004	038	Ježiš však spal v zadnej časti lode s hlavou na poduške. Učeníci ho zobudili a celí zúfalí kričali: „Majstre, tebe je jedno, že sa utopíme!?“
041	MAR	004	039	Ježiš vstal, pohrozil vetru a prikázal moru: „Mlč! Utíš sa!“ V tej chvíli víchor prestal a zavládlo nesmierne ticho.
041	MAR	004	040	„Prečo ste sa tak vyľakali? Nedôverujete mi?“ spýtal sa učeníkov.
041	MAR	004	041	Boli ohromení a pýtali sa jeden druhého: „Kto to vlastne je, že ho poslúcha vietor i more?“
041	MAR	005	001	Pristáli na druhom brehu jazera, v kraji Gerazénov.
041	MAR	005	002	Len čo Ježiš vystúpil z lode, vyšiel z hrobov oproti akýsi muž posadnutý démonmi.
041	MAR	005	003	Žil v hroboch vytesaných do skaly a nik ho nevládal skrotiť.
041	MAR	005	004	Vždy znovu mu spútavali ruky reťazami a nohy okovami, ale on putá zakaždým rozlámal a reťaze potrhal.
041	MAR	005	005	Vo dne v noci sa potĺkal medzi hrobmi, potuloval sa po pustých kopcoch, reval a zraňoval sa ostrými kameňmi.
041	MAR	005	006	Keď zbadal z diaľky Ježiša, pribehol, padol pred ním na kolená
041	MAR	005	007	a kričal: „Čo odo mňa chceš, Ježiš, Syn najvyššieho Boha? Prisahaj na Boha, že ma nebudeš trápiť!“
041	MAR	005	008	Ježiš mu totiž povedal: „Nečistý duch, vyjdi z neho!“
041	MAR	005	009	Ježiš sa ho spýtal: „Aké meno ti dali?“ – „Som Légia, lebo je nás mnoho,“ zaznela odpoveď.
041	MAR	005	010	A prosíkali, aby ich nevyháňal z tohto kraja.
041	MAR	005	011	Na svahu kopca sa práve pásla veľká črieda svíň.
041	MAR	005	012	„Pošli nás, aby sme vošli do tamtých svíň!“ žiadali démoni.
041	MAR	005	013	Ježiš im to dovolil a nečistí duchovia vyšli z človeka a vošli do prasiat. Vzápätí sa tá veľká, asi dvojtisícová črieda splašila a rútila sa dolu svahom do jazera. Tam sa utopila.
041	MAR	005	014	Pastieri svíň utekali preč a cestou o tom všade hovorili. Ľudia sa prichádzali pozrieť, čo sa vlastne stalo.
041	MAR	005	015	Keď videli posadnutého démonmi oblečeného a zdravého sedieť pokojne pri Ježišovi, vydesilo ich to.
041	MAR	005	016	Tí, čo boli svedkami tejto udalosti, im totiž porozprávali, čo sa stalo, aj to, kde sa podelo stádo.
041	MAR	005	017	A tak začali všetci Ježiša prosiť, aby z ich kraja radšej odišiel.
041	MAR	005	018	Ako Ježiš nastupoval na loďku, uzdravený ho prosil, aby mohol ísť s ním.
041	MAR	005	019	Ale Ježiš nesúhlasil. „Choď domov k svojej rodine a povedz všetkým známym, aký zázrak vykonal Pán a aký bol k tebe milostivý.“
041	MAR	005	020	A uzdravený naozaj chodil po kraji zvanom Desaťmestie a každému rozprával, aké dobrodenie mu Ježiš vykonal. A všetci nad tým žasli.
041	MAR	005	021	Keď sa Ježiš znova preplavil na druhý breh, opäť sa okolo neho zhromaždil obrovský zástup ľudí.
041	MAR	005	022	Bol medzi nimi aj predstavený miestnej synagógy, ktorý sa volal Jairos. Keď ho zbadal, padol mu k nohám
041	MAR	005	023	a úpenlivo ho prosil: „Umiera mi dcérka. Prosím ťa, poď, polož na ňu ruky, aby bola zasa zdravá!“
041	MAR	005	024	Ježiš sa pobral s ním. Nasledovalo ho množstvo ľudí a tlačili sa naňho zo všetkých strán.
041	MAR	005	025	V dave bola jedna žena, ktorá už dvanásť rokov trpela krvácaním.
041	MAR	005	026	Liečila sa u mnohých lekárov, minula na liečenie celý majetok, ale nič nepomáhalo: choroba sa jej stále zhoršovala.
041	MAR	005	027	No dopočula sa o Ježišovi a jeho zázračnej moci, pretlačila sa k nemu zozadu a dotkla sa ho.
041	MAR	005	028	Povedala si totiž: „Ak sa čo len dotknem jeho rúcha, určite sa uzdravím!“
041	MAR	005	029	A naozaj! Len čo sa ho dotkla, krvácanie prestalo a pocítila, že je úplne zdravá.
041	MAR	005	030	Ježiš ihneď poznal, že z neho vyšla uzdravujúca moc, obrátil sa a spýtal sa: „Kto sa dotkol môjho rúcha?“
041	MAR	005	031	Učeníci mu prekvapene odpovedali: „Prečo sa pýtaš, kto sa ťa dotkol? Veď vidíš koľko ľudí sa tu tlačí?“
041	MAR	005	032	Ale Ježiš sa obzeral, aby zistil, kto zo zástupu sa ho dotkol.
041	MAR	005	033	Tu vyľakaná žena, ktorá sa triasla na celom tele, lebo cítila, čo sa s ňou stalo, padla Ježišovi k nohám a o všetkom mu povedala.
041	MAR	005	034	Ježiš jej povedal: „Dcéra moja, tvoja viera ťa uzdravila. Môžeš pokojne odísť, choroba ťa už nebude trápiť.“
041	MAR	005	035	Kým sa s ňou zhováral, z Jairovho domu priniesli poslovia správu: „Tvoja dcéra zomrela, je zbytočné obťažovať Majstra.“
041	MAR	005	036	Keď to Ježiš počul, povedal Jairovi: „Len sa neboj a dôveruj mi!“
041	MAR	005	037	Nikomu nedovolil ísť s ním a vzal so sebou iba Petra, Jakuba a jeho brata Jána.
041	MAR	005	038	Dom predstaveného synagógy sa už ozýval srdcervúcim plačom a nárekom.
041	MAR	005	039	Vstúpil dnu a spýtal sa: „Načo ten plač a rozruch? Veď to dievča neumrelo, iba spí!“
041	MAR	005	040	Ale oni ho vysmiali. Všetkým kázal odísť a iba s rodičmi a tromi učeníkmi vošiel do miestnosti, kde ležalo dievča.
041	MAR	005	041	Chytil ju za ruku a povedal: „Talitha kum!“ – čo znamená „Dievčatko: prikazujem ti, vstaň!“
041	MAR	005	042	A to dvanásťročné dievča ihneď vstalo a chodilo. Všetci boli celkom bez seba.
041	MAR	005	043	Ježiš im s veľkou vážnosťou kládol na srdce, aby nikomu nerozprávali o tom, čo sa stalo. Potom im pripomenul, aby dali dievčatku jesť.
041	MAR	006	001	Onedlho odišiel z toho kraja a vrátil sa aj so svojimi učeníkmi do Nazareta, svojho domovského mesta.
041	MAR	006	002	V najbližšiu sobotu sa pobral do synagógy a tam vyučoval. Ľudia, ktorí ho počúvali, žasli a spytovali sa jeden druhého: „Kde sa to v ňom len berie? Kde získal takú múdrosť? Ba robí aj zázraky!
041	MAR	006	003	Veď je to obyčajný tesár! Poznáme ho, je to syn Márie! A poznáme aj jeho bratov Jakuba, Jozefa, Júdu a Šimona! Aj jeho sestry tu žijú s nami!“ A pohoršovali sa na ňom.
041	MAR	006	004	Ježiš im na to povedal: „Nikde si proroka nevážia tak málo ako v jeho vlasti, vo vlastnom dome a v jeho rodine.“
041	MAR	006	005	Kvôli ich nevere tam nemohol prejaviť svoju moc nijakým zázrakom. Uzdravil len zopár ľudí tým, že na nich vložil ruky.
041	MAR	006	006	Čudoval sa, ako veľmi mu nedôverujú. Potom chodil po okolitých dedinách a vyučoval ľudí.
041	MAR	006	007	Zavolal si dvanástich učeníkov, aby ich po dvoch vysielal vyslobodzovať ľudí od zlých duchov.
041	MAR	006	008	Prikázal im, aby si na cestu okrem palice nič nebrali: ani chlieb, ani nijakú kapsu, ani peniaze.
041	MAR	006	009	Nemali ísť naboso, ale nemali si brať ani náhradnú obuv či šaty.
041	MAR	006	010	Dal im takýto pokyn: „Ak vstúpite do niektorého domu, zostaňte v ňom až do svojho odchodu z toho mesta.
041	MAR	006	011	No ak by vás niekde nechceli prijať a nevypočuli vaše svedectvo, choďte preč a otraste si pred nimi aj prach zo svojich nôh, aby ste ich tak varovali pred Božím hnevom.“
041	MAR	006	012	A tak sa učeníci vydali na cestu a nabádali ľudí: „Odvráťte sa od svojich hriechov!“
041	MAR	006	013	Oslobodzovali ľudí od zlých duchov, mnohých chorých pomazali olejom a uzdravovali ich.
041	MAR	006	014	O Ježišovi sa všade veľa hovorilo a dopočul sa o ňom aj kráľ Herodes. Niektorí ľudia vraveli: „Ján Krstiteľ vstal z mŕtvych, preto koná také zázraky.“
041	MAR	006	015	Iní sa nazdávali, že je to Eliáš, a ďalší boli presvedčení, že je to jeden z prorokov minulosti.
041	MAR	006	016	No keď to počul Herodes, usúdil: „Je to Ján, ktorému som dal sťať hlavu. Určite vstal z mŕtvych.“
041	MAR	006	017	Kráľ Herodes dal totiž Jána zatknúť a v putách zavrieť do žalára. Urobil to kvôli Herodiade, manželke svojho brata Filipa, ktorú si vzal za ženu.
041	MAR	006	018	Ján Krstiteľ mu totiž vyčítal: „Tým, že žiješ s manželkou svojho brata, porušuješ zákon!“
041	MAR	006	019	Herodias ho za to znenávidela a usilovala sa pripraviť ho o život, ale neodvážila sa.
041	MAR	006	020	Vedela, že Herodes Jána Krstiteľa berie vážne, pokladá ho za spravodlivého a svätého človeka a drží nad ním ochrannú ruku. Jánove slová ho síce vždy vnútorne rozrušili, ale predsa ho rád počúval.
041	MAR	006	021	Napokon sa Herodiade naskytla vhodná príležitosť. Herodes usporiadal na oslavu svojich narodenín slávnostnú hostinu a pozval na ňu dvoranov, dôstojníkov a významné osobnosti z celej Galiley.
041	MAR	006	022	Na oslave tancovala Herodiadina dcéra a svojím pôvabom všetkých uchvátila. Herodes ňou bol taký očarený, že zvolal: „Žiadaj si odo mňa všetko, čo chceš, a dostaneš to!“
041	MAR	006	023	Slávnostne sa pred všetkými zaprisahal, že jej dá čokoľvek; hoci aj polovicu svojho kráľovstva.
041	MAR	006	024	Dcéra sa šla poradiť s matkou. Tá ju naviedla, aby si žiadala hlavu Jána Krstiteľa.
041	MAR	006	025	Rýchlo sa vrátila a predniesla mu svoju žiadosť: „Chcem, aby si mi ihneď priniesol na mise hlavu Jána Krstiteľa.“
041	MAR	006	026	Kráľ veľmi zosmutnel, ale netrúfal si nesplniť sľub, ktorý dal pred všetkými hosťami.
041	MAR	006	027	Poslal teda do väzenia kata, aby sťal Jánovi hlavu. Kat príkaz splnil, sťal Jána v žalári
041	MAR	006	028	a priniesol jeho hlavu na mise. Dal ju dievčaťu a tá ju odovzdala svojej matke.
041	MAR	006	029	Keď sa to dopočuli Jánovi učeníci, prišli po jeho telo a pochovali ho.
041	MAR	006	030	Apoštoli sa vrátili z ciest a znova sa zišli u Ježiša. Vyrozprávali mu všetko, čo robili a vyučovali.
041	MAR	006	031	Ježiš im navrhol: „Utiahnime sa niekam do ústrania a odpočiňme si trochu.“ Stále boli totiž obklopení húfom ľudí a nemali sa kedy ani najesť.
041	MAR	006	032	Chceli sa teda odplaviť na odľahlé miesto.
041	MAR	006	033	No ľudia zbadali, ako odchádzajú na loďke. Bežali po brehu a keď loďka pristála, už tam na nich čakali.
041	MAR	006	034	Keď Ježiš vystúpil z loďky a uvidel ten obrovský zástup ľudí, prišlo mu ich ľúto, lebo boli ako ovce bez pastiera. Začal ich učiť mnohým veciam.
041	MAR	006	035	Na sklonku dňa za ním prišli učeníci a pripomenuli mu: „Pozri, čas už pokročil a sme na pustom mieste.
041	MAR	006	036	Povedz ľuďom, aby si išli do okolitých dediniek a osád nakúpiť nejaké jedlo.“
041	MAR	006	037	Ježiš im odpovedal: „Vy sa im postarajte o jedlo!“ Namietli: „To máme pre všetkých nakúpiť jedlo za dvesto denárov?“
041	MAR	006	038	Spýtal sa ich: „Koľko tu máte chleba? Choďte a zistite to!“ Vrátili sa a oznámili mu: „Dokopy päť chlebov a dve ryby.“
041	MAR	006	039	Ježiš vyzval ľudí, aby sa rozdelili na skupiny a usadili sa na tráve.
041	MAR	006	040	V každej skupine bolo päťdesiat až sto ľudí.
041	MAR	006	041	Potom vzal tých päť chlebov, uprel zrak na nebo a poďakoval za ne Bohu. Rozlamoval chleby a podával učeníkom, aby ich roznášali ľuďom. To isté urobil aj s rybami.
041	MAR	006	042	Všetci sa najedli dosýta
041	MAR	006	043	a ešte sa nazbieralo aj dvanásť košov zvyškov.
041	MAR	006	044	Tak sa nasýtilo päťtisíc mužov.
041	MAR	006	045	Hneď nato Ježiš prikázal učeníkom, aby opäť nasadli do loďky a preplavili sa na druhú stranu do Betsaidy. Sám ešte zostal, lebo sa chcel rozlúčiť s ľuďmi a poslať ich domov.
041	MAR	006	046	Keď sa rozišli, Ježiš sa pobral na vrch modliť.
041	MAR	006	047	Nastala noc, učeníci boli uprostred jazera a on sa ešte modlil hore na vrchu.
041	MAR	006	048	Na svitaní videl, že ešte vždy namáhavo veslujú, lebo sa plavili proti vetru. Vydal sa za nimi po hladine jazera a chcel sa priblížiť až k loďke.
041	MAR	006	049	Keď ho zbadali, ako kráča po vode, začali kričať od hrôzy, lebo si mysleli, že je to prízrak.
041	MAR	006	050	Ale on ich upokojoval: „Hlavu hore! Nebojte sa, veď to som ja!“
041	MAR	006	051	Vstúpil k nim do loďky a vietor ihneď utíchol. To ich ohromilo.
041	MAR	006	052	Ani po zázraku s chlebmi a ani teraz stále nič nechápali – lebo pochopiť nechceli.
041	MAR	006	053	Potom pristáli na druhom brehu v genezaretskom kraji.
041	MAR	006	054	Len čo Ježiš vystúpil z loďky, ľudia ho ihneď spoznali.
041	MAR	006	055	Po celom kraji sa roznieslo, že sa sem priplavil. Nech prišiel kdekoľvek, z celého kraja prinášali k nemu chorých.
041	MAR	006	056	Všade, kam prišiel, v dedinách, v mestách, osadách alebo vonku na samotách, kládli na voľne prístupné miesta chorých. Prosili ho, aby sa mohli dotknúť aspoň okraja jeho šiat. A každý, kto sa ho s vierou dotkol, bol uzdravený.
041	MAR	007	001	Farizeji a učitelia Zákona, ktorí prišli za Ježišom,
041	MAR	007	002	zistili, že niektorí z jeho učeníkov jedia jedlo „nečistými“, teda neumytými rukami.
041	MAR	007	003	Židia, najmä farizeji, úzkostlivo lipli na zvykoch svojich predkov a nedotkli sa jedla, kým si obradným spôsobom neumyli ruky.
041	MAR	007	004	Aj po návrate z trhu sa najprv obradne očistili, až potom sa pustili do prípravy jedla. Bolo ešte veľa podobných predpisov, ktoré prísne dodržiavali, ako napríklad umývanie čaší, džbánov a medeného riadu.
041	MAR	007	005	Preto teraz farizeji a učitelia Zákona dorážali do Ježiša: „Prečo tvoji učeníci nedodržiavajú zvyky našich predkov a jedávajú znesvätenými rukami?“
041	MAR	007	006	Ježiš im odpovedal: „Dobre to o vás, pokrytcoch, povedal prorok Izaiáš: ‚Tento ľud hovorí, že ma ctí, ale jeho srdce je odo mňa ďaleko.
041	MAR	007	007	No márne ma uctieva, lebo vyučuje svoje vlastné zákony, a nie Božie.‘
041	MAR	007	008	A naozaj, Božie príkazy zanedbávate a nahrádzate ich ľudskými tradíciami.
041	MAR	007	009	Veď vy vlastne rušíte Boží zákon v mene svojich zvykov.
041	MAR	007	010	Tak napríklad Mojžiš vám takto tlmočil Božie prikázanie: ‚Cti svojho otca i matku.‘ A povedal tiež: ‚Kto potupí otca alebo matku, musí zomrieť.‘
041	MAR	007	011	Vy však tvrdíte: ‚Ktokoľvek môže svojim rodičom povedať: Nemôžem vám pomôcť, lebo to, čo som vám zo svojho zárobku mohol dať, zaniesol som do chrámu.‘
041	MAR	007	012	A vy učíte nielen to, ale dokonca bránite tomu človeku, aby pre svojho otca či matku urobil čokoľvek ďalšie;
041	MAR	007	013	takto vlastné predpisy staviate nad Božie zákony. A to je len jeden príklad z mnohých.“
041	MAR	007	014	Potom si zavolal k sebe zástup ľudí a povedal im: „Počúvajte, čo vám hovorím a pochopte:
041	MAR	007	015	Vaše vnútro neznečisťuje to, čo vchádza do úst, ale čo z nich vychádza.“
041	MAR	007	016	[Ak má niekto uši na počúvanie, nech počúva!]
041	MAR	007	017	Keď potom vstúpil do ktoréhosi domu, aby si odpočinul od zástupu, spýtali sa ho učeníci, čo mal tým výrokom na mysli.
041	MAR	007	018	Ježiš sa začudoval: „Ani vy tomu nerozumiete? Nechápete, že duši človeka nemôže uškodiť to, čo prichádza zvonka?
041	MAR	007	019	Veď to nevchádza do jeho srdca. Jedlo prechádza vnútornosťami a vychádza z tela do žumpy!“
041	MAR	007	020	Potom ešte dodal: „Človeka znesväcuje to, čo vychádza z jeho vnútra.
041	MAR	007	021	Lebo z ľudského srdca vychádzajú zlé myšlienky, ktoré vedú k nečistým telesným túžbam, krádežiam, vraždám,
041	MAR	007	022	cudzoložstvu, chamtivosti, zákernosti, klamstvám, zlobe, podlosti, závisti, urážkam, pýche a bezuzdnosti.
041	MAR	007	023	Všetko toto zlo vychádza z vnútra človeka a vzďaľuje ho od Boha.“
041	MAR	007	024	Potom Ježiš opustil Galileu a pobral sa do pohanského kraja v okolí miest Týru a Sidona. Ubytoval sa v jednom dome a chcel, aby to zostalo v tajnosti, ale márne: správa o jeho príchode sa hneď rozletela po celom kraji.
041	MAR	007	025	Dozvedela sa o ňom aj žena, ktorá ho vyhľadala a na kolenách prosila, aby uzdravil jej pomätenú dcérku.
041	MAR	007	026	Tá žena bola pohanka, pochádzala z Fenície.
041	MAR	007	027	Ježiš jej povedal: „Nechaj, nech sa najprv nasýtia deti, lebo nie je správne brať chlieb deťom a hádzať ho psom!“
041	MAR	007	028	Ale žena sa nedala odbiť. „Pane, šteňatám spadnú zo stola aspoň omrvinky po deťoch.“
041	MAR	007	029	Ježiš jej povedal: „Pre tvoje slová, ktorými si ukázala, ako mi dôveruješ, zlý duch vyšiel z tvojej dcéry.“
041	MAR	007	030	A naozaj, keď sa žena vrátila domov, našla dieťa pokojne spať. Po pomätenosti nebolo ani stopy.
041	MAR	007	031	Z Týru šiel Ježiš do Sidonu a odtiaľ popri Galilejskom mori do oblasti zvanej Desaťmestie.
041	MAR	007	032	Tam k nemu priviedli človeka, ktorý bol hluchý a rozprával len s ťažkosťami: chceli, aby ho Ježiš uzdravil.
041	MAR	007	033	Ježiš ho odviedol trochu nabok od ľudí, dotkol sa prstami jeho uší a potom sa mu naslineným prstom dotkol jazyka.
041	MAR	007	034	Uprel zrak k nebu, so stonom sa pomodlil a zvolal: „Efata!“ – čo znamená „Otvor sa!“
041	MAR	007	035	V tej chvíli hluchonemý počul a začal zrozumiteľne hovoriť.
041	MAR	007	036	Potom sa Ježiš obrátil k prítomným a žiadal ich, aby o tom nikomu nehovorili. Ale čím väčšmi to prikazoval, tým rýchlejšie sa správa o tom šírila.
041	MAR	007	037	Ľudia žasli a nevychádzali z údivu: „Robí neuveriteľné veci! Hluchým vracia sluch a nemým reč!“
041	MAR	008	001	Okolo Ježiša sa opäť zhromaždilo veľké množstvo ľudí. Boli s ním tak dlho, že sa im minuli všetky zásoby. Ježiš si zavolal učeníkov a povedal im:
041	MAR	008	002	„Je mi ľúto týchto ľudí. Sú tu so mnou už tri dni a nemajú čo jesť.
041	MAR	008	003	Ak ich pustím domov hladných, môžu cestou odpadnúť od vysilenia, veď niektorí prišli zďaleka.“
041	MAR	008	004	Učeníci zareagovali: „Kto a ako by mohol v tejto pustatine zohnať chlieb pre toľkých ľudí?“
041	MAR	008	005	„Koľko chlebov tu máte?“ spýtal sa ich. „Sedem,“ odpovedali mu.
041	MAR	008	006	Nato poprosil všetkých zhromaždených, aby si posadali na zem. Potom vzal tých sedem chlebov, poďakoval za ne Bohu, odlamoval z nich a dával svojim učeníkom, aby ich roznášali ľuďom.
041	MAR	008	007	Mali pri sebe aj niekoľko neveľkých rýb. Ježiš sa aj za ne poďakoval a dal ich učeníkom, aby ich poroznášali.
041	MAR	008	008	Všetci sa dosýta najedli a ešte sa aj nazbieralo sedem košov zvyškov.
041	MAR	008	009	Tentoraz bolo v zástupe asi štyritisíc ľudí. Keď sa najedli, Ježiš ich poslal domov.
041	MAR	008	010	Potom nastúpil do loďky a spolu so svojimi učeníkmi sa preplavil do dalmanutského kraja.
041	MAR	008	011	Keď sa o jeho príchode dozvedeli tamojší farizeji, prišli k nemu a pokúšali ho: „Urob nejaký zázrak! Chceme vidieť nejaké znamenie z neba, až potom ti uveríme!“
041	MAR	008	012	Ježiš si smutne vzdychol a povedal: „Prečo chcete tak veľmi vidieť znamenia? Jedno je isté: ľudia ako vy nijaké znamenie od Boha nedostanú!“
041	MAR	008	013	Nechal ich tam, nastúpil do loďky a odplavil sa na druhý breh jazera.
041	MAR	008	014	Učeníci zabudli nakúpiť potraviny, a tak mali v loďke iba jeden chlieb.
041	MAR	008	015	Počas plavby im Ježiš kládol na srdce: „Dajte si pozor na kvas farizejov i na kvas kráľa Herodesa!“
041	MAR	008	016	„Čo tým myslí?“ pýtali sa jeden druhého. Napokon sa zhodli, že akiste naráža na to, že zabudli kúpiť chlieb.
041	MAR	008	017	Ježiš vedel, o čom sa dohadujú, a povedal: „Nie, nejde o to. Ešte stále nechápete a nerozumiete? To máte také otupené srdce?
041	MAR	008	018	Nevidíte, napriek tomu, že máte oči? A napriek tomu, že máte uši, nepočujete? To ste už zabudli,
041	MAR	008	019	koľko košov zvyškov ste pozbierali, keď som rozlámal päť chlebov piatim tisícom?“ – „Dvanásť,“ odpovedali mu.
041	MAR	008	020	„A keď som nasýtil štyritisíc ľudí iba siedmimi chlebmi, koľko ešte zostalo? Spomínate si?“ – „Sedem košov,“ odvetili.
041	MAR	008	021	„A ešte vždy nechápete?“
041	MAR	008	022	Keď sa dostali do Betsaidy, priviedli k nemu slepca a prosili, aby ho dotykom uzdravil.
041	MAR	008	023	Ježiš ho vzal za ruku a vyviedol za dedinu. Tam sa mu naslinenými prstami dotkol očí a spýtal sa ho: „Vidíš niečo?“
041	MAR	008	024	Muž sa poobzeral a zvolal: „Áno, vidím ľudí, ale nejasne, vyzerajú ako chodiace stromy.“
041	MAR	008	025	Ježiš sa ešte raz dotkol jeho očí. Keď sa muž znova rozhliadol okolo seba, videl všetko zreteľne a jasne, oči mal úplne zdravé.
041	MAR	008	026	Ježiš mu povedal, že môže ísť domov a dodal: „Cez dedinu teraz nechoď.“
041	MAR	008	027	Potom Ježiš so svojimi učeníkmi opustil Galileu a prechádzal dedinkami v okolí Cézarey Filipovej. Cestou položil svojim učeníkom otázku: „Za koho ma ľudia pokladajú?“
041	MAR	008	028	Odpovedali mu: „Niektorí sa domnievajú, že si Ján Krstiteľ, ďalší vravia, že si Eliáš alebo iný veľký prorok.“
041	MAR	008	029	„A vy? Kto som podľa vás?“ opýtal sa. „Ty si Kristus!“ zvolal Peter.
041	MAR	008	030	Ježiš im však prikázal, aby o tom nikomu nehovorili.
041	MAR	008	031	Vtedy im prvý raz hovoril: „Syn človeka musí veľmi trpieť. Židovskí vodcovia, veľkňazi a učitelia Zákona ho odsúdia a zabijú, ale na tretí deň vstane z mŕtvych.“
041	MAR	008	032	Rozprával o tom celkom otvorene, preto ho Peter odviedol nabok a usiloval sa ho od toho odhovoriť.
041	MAR	008	033	Ježiš sa však obrátil k učeníkom a pokarhal Petra: „Choď mi z cesty, satan! Pozeráš sa na veci len ľudskými očami. Nevieš, aká je Božia vôľa.“
041	MAR	008	034	Potom sa prihovoril k zástupu i k učeníkom: „Kto ma chce nasledovať, nech prestane myslieť na seba, nech sa nebojí pre mňa trpieť a ide za mnou!
041	MAR	008	035	Komu ide len o jeho vlastný život, stratí ho, ale kto je ochotný obetovať svoj život pre mňa a pre zvesť evanjelia, získa ho.
041	MAR	008	036	Čo by z toho človek mal, keby získal hoc aj celý svet, ale skutočný život stratí?
041	MAR	008	037	Čo môže vyvážiť hodnotu večného života?
041	MAR	008	038	Ak sa niekto hanbí za mňa a za moje slová pred nevernými a hriešnymi ľuďmi, za toho sa bude hanbiť aj Syn človeka, keď sa vráti so svätými anjelmi v sláve svojho Otca.“
041	MAR	009	001	Potom sa obrátil k svojim poslucháčom a pokračoval: „Niektorí z vás ešte za svojho života uvidíte, ako sa prejaví moc Božieho kráľovstva.“
041	MAR	009	002	Asi týždeň po tomto rozhovore vzal Ježiš so sebou Petra, Jakuba a Jána a vyšli spolu na vysoký vrch, aby boli sami. Tam sa pred nimi premenil.
041	MAR	009	003	Jeho oblečenie sa stalo žiarivo bielym a skvelo sa takou belosťou, aká sa ničím na svete nedá dosiahnuť.
041	MAR	009	004	Zjavil sa im Eliáš a Mojžiš a rozprávali sa s Ježišom.
041	MAR	009	005	Peter zvolal: „Ako dobre, že sme tu! Postavme tu tri stany, pre každého jeden: tebe, Mojžišovi a Eliášovi!“
041	MAR	009	006	Vravel to, lebo od strachu nevedel, čo povedať.
041	MAR	009	007	Vtom ich všetkých zastrel oblak a z neho sa ozval hlas: „Toto je môj milovaný Syn. Počúvajte ho!“
041	MAR	009	008	Keď sa mrak rozplynul, učeníci sa rozhliadli, ale okrem Ježiša nevideli už nikoho.
041	MAR	009	009	Keď zostupovali z vrchu, Ježiš ich upozornil, aby o tom, čo videli, nerozprávali nikomu dovtedy, kým Syn človeka nevstane z mŕtvych.
041	MAR	009	010	Zachovali to v tajnosti, ale medzi sebou často uvažovali, čo to znamená „vstať z mŕtvych“.
041	MAR	009	011	Spytovali sa Ježiša: „Prečo učitelia Zákona tvrdia, že sa pred príchodom Mesiáša musí vrátiť Eliáš?“
041	MAR	009	012	Odpovedal im: „Správne, najprv mal prísť Eliáš, aby dal všetko do poriadku. Ale čo myslíte, o čom hovorili proroci, keď predpovedali, že Syn človeka musí mnoho vytrpieť a že ním budú pohŕdať?
041	MAR	009	013	Hovorím vám: Eliáš už prišiel, ale naložili s ním, ako sa im páčilo; ako o ňom predpovedali proroci.“
041	MAR	009	014	Keď sa vrátili k ostatným učeníkom, našli ich obklopených veľkým zástupom. Boli tam aj učitelia Zákona, ktorí sa s nimi hádali.
041	MAR	009	015	A ľudia, len čo zazreli Ježiša, užasli, bežali mu naproti a vítali ho.
041	MAR	009	016	Spýtal sa ich: „O čom sa dohadujete?“
041	MAR	009	017	Akýsi muž zo zástupu mu povedal: „Majstre, priviedol som k tebe svojho syna. Je nemý, lebo ho ovláda zlý duch.
041	MAR	009	018	Zakaždým, keď sa chlapca zmocní, zvíja sa v kŕčoch, spenia sa mu ústa, škrípe zubami a celý zmeravie. Poprosil som tvojich učeníkov, aby zlého ducha vyhnali, ale nemohli.“
041	MAR	009	019	„Čo je to s vami? Kedy konečne začnete veriť!“ zvolal Ježiš. „Dokedy mám byť s vami? Dokedy mám mať s vami trpezlivosť? Priveďte chlapca ku mne!“
041	MAR	009	020	Priviedli ho. No len čo zlý duch spoznal Ježiša, strašne zalomcoval chlapcom. Spadol na zem a zvíjal sa v kŕčoch s penou na ústach.
041	MAR	009	021	„Odkedy takto trpí?“ spýtal sa Ježiš otca. Ten odpovedal: „Už odmala.
041	MAR	009	022	Zlý duch ho neraz hodil aj do ohňa alebo do vody; chcel ho zahubiť. Och, zmiluj sa nad nami a pomôž nám, ak môžeš!“
041	MAR	009	023	„Ak môžem?“ začudoval sa Ježiš. „Pre toho, kto verí, je možné všetko!“
041	MAR	009	024	Otec ihneď zvolal: „Verím, Pane, ale pomôž mi veriť viac!“
041	MAR	009	025	Ježiš si všimol, že sa zbiehajú ďalší ľudia, a tak prikázal: „Duch hluchoty a nemoty, vyjdi z neho a nikdy sa už nevracaj!“
041	MAR	009	026	Zlý duch zreval, zalomcoval chlapcom a opustil ho. Chlapec zostal ležať na zemi bez známok života. Mnohí si mysleli, že zomrel.
041	MAR	009	027	Ale Ježiš chytil chlapca za ruku a pomohol mu vstať.
041	MAR	009	028	Keď potom vošiel do domu a učeníci s ním zostali sami, spýtali sa ho: „Prečo sme my nemohli vyhnať toho zlého ducha?“
041	MAR	009	029	Ježiš im odpovedal: „Takého ducha nemožno vyhnať inak ako modlitbou a pôstom!“
041	MAR	009	030	Ježiš opustil s učeníkmi tento kraj a prechádzal Galileou, ale nechcel, aby sa o tom vedelo.
041	MAR	009	031	Chcel sa venovať svojim učeníkom. Hovoril im: „Syna človeka onedlho vydajú napospas ľuďom, zabijú ho, ale na tretí deň vstane a bude žiť.“
041	MAR	009	032	Jeho slovám však nerozumeli a neodvažovali sa ho na to ani spýtať.
041	MAR	009	033	Potom sa vrátili do Kafarnauma. Keď boli v dome, Ježiš sa opýtal učeníkov: „O čom ste sa to cestou zhovárali?“
041	MAR	009	034	Nikto mu neodpovedal. Cestou sa totiž dohadovali o tom, kto z nich je najdôležitejší.
041	MAR	009	035	Ježiš si sadol, zavolal si ich k sebe a povedal im: „Kto chce byť najdôležitejším, ten sa musí stať posledným zo všetkých a musí byť ich služobníkom.“
041	MAR	009	036	Potom zavolal dieťa, postavil ho medzi nich, objal ho a povedal im:
041	MAR	009	037	„Kto prijíma čo i len jedného zdanlivo nedôležitého človeka ako je toto dieťa v mojom mene, mňa prijíma. A neprijíma len mňa, ale aj toho, ktorý ma poslal.“
041	MAR	009	038	Ján mu povedal: „Majstre, videli sme človeka, ako v tvojom mene vyháňa démonov. Usilovali sme sa mu v tom zabrániť, lebo nepatrí medzi nás.“
041	MAR	009	039	Ježiš namietol: „Nebráňte mu! Veď predsa nikto, kto robí v mojom mene zázraky, nemôže sa hneď potom obrátiť proti mne.
041	MAR	009	040	Kto nie je proti nám, je s nami.
041	MAR	009	041	A keby vám niekto podal pohár vody len preto, že ste moji, hovorím vám, že nepríde o svoju odmenu.
041	MAR	009	042	Ale ak by niekto zviedol na hriech niekoho z tých zdanlivo bezvýznamných, čo veria vo mňa, lepšie by bolo, keby mu na krk dali mlynský kameň a hodili ho do mora.
041	MAR	009	043	Ak ťa zvádza na hriech ruka, odtni ju. Je ti rozhodne lepšie byť bez ruky a získať večný život, ako mať obe ruky a ísť do neuhasiteľného pekelného ohňa,
041	MAR	009	044	[kde červ, ktorý sa nimi sýti neumiera a ich oheň nevyhasína].
041	MAR	009	045	A ak ťa navádza na zlé noha, odtni ju. Lepšie je byť mrzákom a získať večný život, ako mať dve nohy, ktoré ťa zavedú do večnej záhuby,
041	MAR	009	046	[kde červ, ktorý sa nimi sýti neumiera a ich oheň nevyhasína].
041	MAR	009	047	A tak aj oko, ak je pôvodcom zla v tvojom živote, zbav sa ho. Lepšie je vojsť do Božieho kráľovstva ako jednooký, než mať obe oči a byť uvrhnutý do pekelného ohňa,
041	MAR	009	048	kde nárek neprestáva a oheň nevyhasína.
041	MAR	009	049	Každý bude osolený ohňom a každá obeť očistená soľou.
041	MAR	009	050	Soľ je dobrá vec. Ale ak stratí svoju chuť, čo jej ju vráti? Tak dbajte, aby ste boli soľou. A žite navzájom v pokoji.“
041	MAR	010	001	Ježiš opustil Kafarnaum a cez Zajordánsko prešiel až do Judska. Aj tu sa okolo neho zhromaždili zástupy ľudí, ktoré ako zvyčajne vyučoval.
041	MAR	010	002	Prišli za ním farizeji a chceli ho nachytať. Spýtali sa ho: „Je povolený rozvod?“
041	MAR	010	003	Namiesto odpovede im dal otázku: „Čo vám prikázal Mojžiš?“
041	MAR	010	004	Odpovedali mu: „Podľa Mojžiša stačí, ak dá muž svojej žene rozvodový list, a manželstvo je zrušené.“ –
041	MAR	010	005	„Týmto ustanovením urobil Mojžiš ústupok tvrdosti vášho srdca,“ povedal na to Ježiš a pokračoval:
041	MAR	010	006	„Už na počiatku ich Boh stvoril ako muža a ženu.
041	MAR	010	007	Preto muž opustí svojho otca i svoju matku, pripojí sa k svojej žene
041	MAR	010	008	a tí dvaja sa stanú jedným telom. Takže potom už nežijú ako dvaja jednotlivci, ale stávajú sa jedným telom.
041	MAR	010	009	A preto nech nikto nerozdeľuje, čo Boh spojil.“
041	MAR	010	010	Neskôr, keď boli spolu v dome, učeníci sa ho na to znovu pýtali.
041	MAR	010	011	Povedal im: „Ak muž opustí svoju ženu a ožení sa s inou, dopúšťa sa cudzoložstva.
041	MAR	010	012	Tak isto aj žena: ak opustí svojho muža a vydá sa za iného, cudzoloží.“
041	MAR	010	013	Niektorí ľudia prinášali k Ježišovi deti, aby ich požehnal. Učeníci však proti tomu rázne zakročili.
041	MAR	010	014	Keď to Ježiš videl, nahneval sa a povedal: „Nechajte deti prísť ku mne a nebráňte im v tom, lebo práve takým ako oni patrí Božie kráľovstvo.
041	MAR	010	015	Zapamätajte si: Kto nepríde k Bohu s detskou dôverou, do nebeského kráľovstva sa nedostane.“
041	MAR	010	016	Potom vzal každé dieťa do náručia, položil mu ruku na hlávku a požehnal ho.
041	MAR	010	017	Keď sa zase vydal na cestu, dobehol ho akýsi muž, kľakol si pred ním a spýtal sa ho: „Dobrý učiteľ, čo mám robiť, aby som získal večný život?“
041	MAR	010	018	Ježiš mu odpovedal: „Prečo ma nazývaš dobrým? Veď dobrý je len Boh.
041	MAR	010	019	A poznáš predsa prikázania: Nezabiješ; Nescudzoložíš; Neukradneš; Nebudeš falošne svedčiť; Budeš si vážiť svojich rodičov.“
041	MAR	010	020	On mu na to odpovedal: „Majstre, ale veď podľa týchto prikázaní žijem už od svojej mladosti.“
041	MAR	010	021	Ježiš sa na muža zahľadel a s láskou mu povedal: „A predsa ti ešte niečo chýba. Choď a predaj všetko, čo máš, peniaze rozdaj chudobným, a poklad v nebi bude tvoj. Potom sa vráť a staň sa mojím nasledovníkom.“
041	MAR	010	022	Muž po týchto slovách zosmutnel a odišiel so zvesenou hlavou. Bol totiž veľmi bohatý.
041	MAR	010	023	Ježiš sa rozhliadol okolo seba a povedal svojim učeníkom: „Ako ťažko sa bohatým vstupuje do Božieho kráľovstva.“
041	MAR	010	024	Keď videl, ako ich jeho slová prekvapili, zopakoval ešte raz: „Priatelia, je ťažké dostať sa do Božieho kráľovstva.
041	MAR	010	025	Ľahšie prejde ťava uchom ihly, ako bohatý vojde do Božieho kráľovstva.“
041	MAR	010	026	To učeníkov ešte väčšmi zmiatlo a spytovali sa jeden druhého: „Tak kto vlastne môže byť zachránený?“
041	MAR	010	027	Ježiš sa na nich uprene pozrel a povedal: „Ľudia sa sami zachrániť nemôžu. To môže urobiť len Boh, pretože u Boha je možné všetko.“
041	MAR	010	028	Vtom sa ozval Peter: „A ako je to s nami? My sme predsa nechali všetko a šli sme za tebou!“
041	MAR	010	029	Ježiš mu na to odpovedal: „Buďte si istí, že každý, kto sa z lásky ku mne a pre šírenie evanjelia niečoho vzdá: domova, života so súrodencami, s rodičmi a s deťmi, alebo majetku,
041	MAR	010	030	vráti sa mu to stonásobne už teraz, v tomto čase, a v budúcnosti ho čaká večný život. No tu na tomto svete musí rátať aj s prenasledovaním.
041	MAR	010	031	Mnohí, ktorých dnes obdivujú, nebudú nič znamenať. A iní, ktorých si dnes nikto nevšimne, budú patriť medzi prvých.“
041	MAR	010	032	Keď sa uberali do Jeruzalema, Ježiš kráčal vpredu. Učeníci boli znepokojení a tí, čo ho nasledovali, boli plní úzkosti. Ježiš vzal dvanástich učeníkov stranou a znova im hovoril o tom, čo ho čaká.
041	MAR	010	033	„Ideme do Jeruzalema a Syn človeka bude vydaný do rúk veľkňazov a učiteľov Zákona. Tí ho odsúdia na smrť a vydajú pohanom.
041	MAR	010	034	Budú sa mu verejne posmievať, pľuvať na neho, zbičujú ho a zabijú. Ale na tretí deň vstane z mŕtvych.“
041	MAR	010	035	Potom k nemu pristúpili Zebedejovi synovia Jakub a Ján a povedali mu: „Majstre, chceme, aby si nám splnil to, o čo ťa požiadame.“
041	MAR	010	036	Ježiš sa spýtal: „A čo také by to malo byť?“
041	MAR	010	037	Odpovedali mu: „Keď sa ujmeš vlády vo svojom kráľovstve, chceli by sme mať čo najvýznamnejšie postavenie.“
041	MAR	010	038	Ježiš im na to povedal: „Ani netušíte, o čo žiadate. Vari môžete piť z kalicha, z ktorého musím piť ja, a prejsť krstom, ktorý ma čaká?“
041	MAR	010	039	„Áno, môžeme,“ prisvedčili. Ježiš im na to povedal: „Je to tak. Budete piť z môjho kalicha a budete pokrstení rovnakým krstom.
041	MAR	010	040	Ale nie je mojou vecou určovať, kto zaujme miesto po mojej pravici či ľavici. To už rozhodol Boh.“
041	MAR	010	041	Keď ostatní učeníci zistili, o čo žiadali Jakub a Ján, veľmi sa na nich rozhnevali.
041	MAR	010	042	Ježiš si ich však zavolal a povedal im: „Viete, že vládcovia a králi utláčajú svojich podriadených, a tí, čo majú moc, ju neraz zneužívajú.
041	MAR	010	043	Ale medzi vami to tak nemá byť. Naopak, kto chce byť medzi vami dôležitý, nech všetkým pokorne slúži.
041	MAR	010	044	A kto chce byť prvý, nech sa stane sluhom všetkých.
041	MAR	010	045	Veď ani Syn človeka neprišiel na svet preto, aby mu ostatní slúžili, ale aby slúžil a dal svoj život ako výkupné za všetkých.“
041	MAR	010	046	Ježiš potom prechádzal so svojimi učeníkmi cez Jericho. Tu sa k nim pridal veľký zástup. Keď neskôr opúšťali mesto, sedel pri ceste slepý žobrák Bartimej, syn Timejov.
041	MAR	010	047	Keď počul, že prichádza Ježiš z Nazareta, začal kričať: „Ježiš, syn Dávidov, zľutuj sa nado mnou!“
041	MAR	010	048	Ľudia ho napomínali, aby mlčal. On však kričal ešte hlasnejšie: „Syn Dávidov, zľutuj sa nado mnou!“
041	MAR	010	049	Ježiš sa zastavil a dal muža zavolať k sebe. Bežali poňho a povedali mu: „Máš šťastie, Ježiš ťa volá. Vstaň!“
041	MAR	010	050	Slepý ihneď odhodil svoj plášť, vyskočil a prišiel k Ježišovi.
041	MAR	010	051	„Čo chceš, aby som pre teba urobil?“ spýtal sa Ježiš. Bartimej odpovedal: „Majstre, chcem opäť vidieť!“
041	MAR	010	052	Ježiš mu povedal: „Tvoja viera ťa uzdravila, môžeš ísť.“ V tej chvíli sa slepému vrátil zrak a šiel po tej ceste za Ježišom.
041	MAR	011	001	Keď sa priblížili k Jeruzalemu a stúpali na Olivový vrch, zbadali pred sebou dedinky Betfage a Betániu.
041	MAR	011	002	Ježiš poslal dvoch zo svojich učeníkov dopredu a povedal im: „Choďte do dedinky pred nami. Hneď na kraji uvidíte oslíka, na ktorom ešte nikto nejazdil. Odviažte ho a priveďte sem.
041	MAR	011	003	A keby sa vás niekto spýtal, čo to robíte, odpovedzte mu: Pán ho potrebuje, no čoskoro ho vráti.“
041	MAR	011	004	Učeníci odišli a naozaj našli pri akejsi bránke priviazaného oslíka.
041	MAR	011	005	Odviazali ho, ale niektorí ľudia, čo tam stáli, sa ich spýtali: „Čo to robíte? Prečo toho oslíka odväzujete?“
041	MAR	011	006	Odpovedali tak, ako im poradil Ježiš, a ľudia im dovolili zviera odviesť.
041	MAR	011	007	Priviedli ho k Ježišovi, prehodili mu cez chrbát plášte a Ježiš naň vysadol.
041	MAR	011	008	Mnohí ľudia zo zástupu, čo ich sprevádzal, prestierali pred neho svoje plášte, lámali zelené vetvičky zo stromov a vystielali mu nimi cestu.
041	MAR	011	009	Pred ním i za ním sa utvoril veľký sprievod a všetci volali: „Hosana! Nech Boh požehná toho, ktorý prichádza v jeho mene!
041	MAR	011	010	Nech Boh požehná prichádzajúce Dávidovo kráľovstvo! Hosana na výsostiach!“
041	MAR	011	011	Tak vstúpil Ježiš do Jeruzalema a pobral sa do chrámu. Pozoroval, čo sa tam deje. Keďže bol už večer, odišiel so svojimi dvanástimi učeníkmi na noc do Betánie.
041	MAR	011	012	Na druhý deň, keď vyšli z Betánie, Ježiš vyhladol. Z diaľky zazrel figovník bohato obsypaný lístím.
041	MAR	011	013	Šiel sa pozrieť, či na ňom nenájde nejaké figy. Ale ovocie na ňom nebolo; len samé lístie. Figy mali ešte len dozrievať.
041	MAR	011	014	Tu počuli učeníci, ako hovorí stromu: „Nech už z teba nikto nikdy neje ovocie!“
041	MAR	011	015	Vrátili sa do Jeruzalema a Ježiš vošiel do chrámu. Keď videl hluk, ktorý tam panoval, začal vyháňať tých, čo v chráme predávali a kupovali. Peňazomencom pováľal stoly a predavačom holubov stánky;
041	MAR	011	016	nedovolil ani, aby sa cez chrám čokoľvek nosilo.
041	MAR	011	017	Pripomínal im: „Neviete, že je napísané: ‚Môj chrám bude pre všetkých miestom modlitby?‘ Ale vy ste ho premenili na brloh lotrov.“
041	MAR	011	018	Počuli to aj veľkňazi a učitelia Zákona a začali vymýšľať plány, ako by ho zabili. Naháňal im však strach, lebo ľud bol nadšený jeho učením.
041	MAR	011	019	Keď sa zvečerilo, Ježiš s učeníkmi odišiel z mesta.
041	MAR	011	020	Na druhé ráno, keď šli zasa popri figovníku, videli, že je úplne vyschnutý.
041	MAR	011	021	Peter si spomenul, čo včera povedal Ježiš, a zvolal: „Majstre, pozri! Strom, ktorému si včera zlorečil, vyschol!“
041	MAR	011	022	Ježiš na to odpovedal: „Stačí dôverovať Bohu!
041	MAR	011	023	Keby niekto napríklad povedal tomuto vrchu: Zdvihni sa a hoď sa do mora, stane sa tak. Ale podmienkou je, aby nemal nijaké pochybnosti a bezvýhradne veril, že Boh jeho prosbu splní.
041	MAR	011	024	Pamätajte si: všetko, o čo vo viere Boha prosíte, ste už dostali a patrí vám to.
041	MAR	011	025	Ale keď sa za niečo modlíte, najprv odpustite ľuďom to, čo proti nim máte, aby aj vám váš nebeský Otec odpustil vaše previnenia.
041	MAR	011	026	[Ak však vy neodpustíte ľuďom, ani nebeský Otec vám neodpustí vaše previnenia.]“
041	MAR	011	027	Ježiš a učeníci prišli opäť do Jeruzalema. Keď Ježiš prechádzal chrámom, zastavili ho veľkňazi, učitelia Zákona a židovskí vodcovia
041	MAR	011	028	a spýtali sa ho: „Akým právom robíš to, čo robíš? Kto ťa tým poveril?“
041	MAR	011	029	Ježiš im odpovedal: „Aj ja sa vás na niečo spýtam. Ak mi odpoviete, poviem vám, od koho mám tú moc.
041	MAR	011	030	Povedzte mi: Keď Ján krstil – od koho mal poverenie? Od Boha alebo od ľudí? Odpovedzte!“
041	MAR	011	031	Začali sa medzi sebou dohadovať: „Ak mu odpovieme, že ho poslal Boh, spýta sa nás, prečo sme mu neuverili.
041	MAR	011	032	Ak však povieme, že ľudia, pobúrime si proti sebe ľud, lebo všetci sú presvedčení, že Ján bol prorok.“
041	MAR	011	033	A tak napokon odpovedali Ježišovi: „Nevieme.“ Nato im Ježiš povedal: „Ani ja vám teda nepoviem, kto mi dal moc konať to, čo konám.“
041	MAR	012	001	Potom židovským vodcom povedal podobenstvo: „Istý človek vysadil vinicu, ohradil ju plotom, postavil lis na víno a strážnu vežu. Potom vinicu prenajal vinohradníkom a sám odcestoval.
041	MAR	012	002	Keď nastal čas oberačky, poslal jedného zo sluhov, aby od nájomníkov prevzal diel z úrody, ktorý mu patril.
041	MAR	012	003	Ale vinohradníci ho zbili a poslali preč s prázdnymi rukami.
041	MAR	012	004	Majiteľ poslal druhého. Toho kameňovali, rozbili mu hlavu a vyhnali.
041	MAR	012	005	Poslal teda iného, no toho zabili. Majiteľ vyslal aj ďalších poslov, ale k všetkým sa správali surovo, niektorých zbili, ostatných zabili.
041	MAR	012	006	Napokon poslal posledného – svojho milovaného syna. Povedal si totiž: ‚Pred mojím synom určite budú mať rešpekt.‘
041	MAR	012	007	Ale vinohradníci si povedali: ‚To je jediný dedič. Zabime ho a vinica bude naša.‘
041	MAR	012	008	A tak ho chytili, zmlátili na smrť a jeho mŕtve telo vyhodili z vinice.
041	MAR	012	009	Čo myslíte, čo urobí majiteľ vinice, keď sa to dozvie? Príde osobne, všetkých dá pozabíjať a vinicu prenajme iným.
041	MAR	012	010	Len si spomeňte, čo je napísané v Písme: ‚Kameň, ktorý zavrhli stavitelia, stal sa kameňom základným, najdôležitejším v celej stavbe.
041	MAR	012	011	Urobil to Pán a z nášho pohľadu je to čosi obdivuhodné.‘“
041	MAR	012	012	Židovskí vodcovia pochopili, že tento príbeh sa vzťahuje na nich. Chceli sa ho preto zmocniť, ale báli sa naňho siahnuť zo strachu pred ľuďmi. Museli ho nechať tak a odišli.
041	MAR	012	013	Židovskí vodcovia potom poslali za Ježišom niekoľko farizejov a Herodesových prívržencov, aby ho pri rozhovore s nimi chytili do pasce a mohli ho obžalovať.
041	MAR	012	014	Povedali: „Majstre, vieme, že ti ide o pravdu a že sa vo svojich názoroch nedáš nikým ovplyvniť. Učíš ľudí pravej ceste k Bohu. Povedz nám teda: je správne platiť cisárovi dane, alebo nie? Máme to robiť, alebo nie?“
041	MAR	012	015	Ježiš postrehol ich lesť, preto im povedal: „Prečo ma pokúšate? Ukážte mi mincu!“
041	MAR	012	016	Podali mu rímsky denár. Spýtal sa ich: „Čí obraz a meno je na tejto minci?“ Odpovedali: „Cisárove.“
041	MAR	012	017	Ježiš im povedal: „Tak dávajte cisárovi, čo patrí cisárovi, a čo je Božie, dávajte Bohu.“ Jeho odpoveď ich zaskočila.
041	MAR	012	018	Potom za ním prišli saduceji, ktorí učia, že žiadne zmŕtvychvstanie neexistuje. Opýtali sa ho:
041	MAR	012	019	„Majstre, v Mojžišovom zákone je napísané, že ak zomrie muž, ktorého manželstvo bolo bezdetné, jeho brat je povinný oženiť sa s vdovou a splodiť bratovi potomka, aby sa zachoval jeho rod.
041	MAR	012	020	Raz bolo sedem bratov. Najstarší sa oženil, onedlho však zomrel a nezanechal po sebe nijaké deti.
041	MAR	012	021	Oženil sa s vdovou druhý brat, ale aj ten zomrel bezdetný.
041	MAR	012	022	Tak to pokračovalo, až zomrel aj posledný. Napokon zomrela aj žena.
041	MAR	012	023	Naša otázka znie: Komu bude patriť táto žena po vzkriesení? Veď bola manželkou všetkých siedmich bratov!“
041	MAR	012	024	Ježiš im odpovedal otázkou: „Nespočíva váš omyl náhodou v tom, že nerozumiete Písmu a nepoznáte Božiu moc?
041	MAR	012	025	Keď ľudia vstanú z mŕtvych, nebudú sa ženiť a vydávať, ale budú žiť ako anjeli.
041	MAR	012	026	A pokiaľ ide o zmŕtvychvstanie, nečítali ste v Mojžišovej knihe o tom, čo mu Boh povedal z horiaceho kra: ‚Ja som Boh Abrahámov, Boh Izákov a Boh Jákobov?‘
041	MAR	012	027	Boh predsa nie je Bohom mŕtvych, ale Bohom živých. V tomto sa hlboko mýlite!“
041	MAR	012	028	Bol tam aj jeden z učiteľov Zákona, ktorý videl, ako sa saduceji medzi sebou dohadujú. Keď počul, ako múdro im Ježiš odpovedal, prišiel za ním aj on s otázkou: „Ktoré prikázanie je najdôležitejšie?“
041	MAR	012	029	Ježiš mu odvetil: „Najdôležitejšie prikázanie znie takto: ‚Počuj, Izrael! Pán, náš Boh je jediný Pán.
041	MAR	012	030	Budeš ho milovať z celého srdca, z celej duše, z celej mysle a z celej svojej sily!‘
041	MAR	012	031	A druhé prikázanie je: ‚Miluj svojho blížneho ako samého seba! Niet dôležitejších prikázaní, ako sú tieto.‘“
041	MAR	012	032	„Správne si to povedal,“ súhlasil učiteľ Zákona. „Je len jeden Boh a okrem neho iného niet.
041	MAR	012	033	Milovať ho z celého srdca, celým rozumom a z celej sily svojej vôle a milovať blížneho ako samého seba, to je viac ako všetky obete zvierat na oltári.“
041	MAR	012	034	Keď Ježiš počul, že zákonník pochopil jeho slová, povedal mu: „Nie si ďaleko od Božieho kráľovstva.“ Odvtedy sa ho už nikto nesnažil nachytať žiadnymi otázkami.
041	MAR	012	035	Neskôr, keď Ježiš učil v chráme, spýtal sa: „Uvažovali ste nad tým, prečo učitelia Zákona nazývajú Mesiáša synom Dávidovým?
041	MAR	012	036	Veď sám Dávid, vedený Duchom Svätým, napísal: ‚Boh povedal môjmu Pánovi: Seď po mojej pravici, kým ti všetkých nepriateľov nepoložím k nohám.‘
041	MAR	012	037	Ak ho Dávid nazýva svojím Pánom, ako potom môže byť aj jeho synom?“ Ježiša nadšene počúval veľký zástup ľudí.
041	MAR	012	038	Ježiš im hovoril: „Dajte si pozor na učiteľov Zákona, ktorí sa radi honosne obliekajú a čakajú, že ich ľudia budú na verejnosti úctivo zdraviť a klaňať sa im.
041	MAR	012	039	Radi sedávajú na čestných miestach pri bohoslužbách i na hostinách.
041	MAR	012	040	Využívajú domy vdov a dlho sa modlievajú na verejnosti, aby ich všetci videli. Práve preto ich Boh potrestá prísnejšie než ostatných.“
041	MAR	012	041	Ježiš si sadol oproti chrámovej pokladnici a pozoroval, ako do nej ľudia vhadzujú peniaze. Mnohí bohatí do nej vkladali vysoké sumy.
041	MAR	012	042	Keď však prišla akási chudobná vdova, vhodila do pokladnice iba dve drobné mince.
041	MAR	012	043	Ježiš na to upozornil učeníkov: „Viete, že táto chudobná vdova dala vlastne viac ako ostatní?
041	MAR	012	044	Oni všetci dávali iba to, čo im zvyšovalo, ale táto chudobná žena dala všetko, čo mala na svoje živobytie.“
041	MAR	013	001	Keď Ježiš vychádzal z chrámu, upozornil ho jeden z učeníkov: „Pozri, Majstre, aké obrovské kamene a aká veľkolepá stavba!“
041	MAR	013	002	Ježiš mu na to odpovedal: „Vidíš nádhernú stavbu? Všetko to bude zničené; nezostane tu kameň na kameni.“
041	MAR	013	003	Potom spolu vyšli na Olivový vrch, odkiaľ bol výhľad na chrám. Keď osameli, Peter, Jakub, Ján a Andrej sa ho spýtali:
041	MAR	013	004	„Povedz nám, kedy sa stanú veci, o ktorých si hovoril a čo bude znamením, že sa schyľuje k ich uskutočneniu?“
041	MAR	013	005	Ježiš im odpovedal: „Dajte si pozor, aby vás niekto neoklamal a nezviedol.
041	MAR	013	006	Mnohí totiž prídu, budú sa za mňa vyhlasovať a tvrdiť: ‚Ja som on‘ a mnohí im uveria.
041	MAR	013	007	Na mnohých miestach vypuknú vojny a nepokoje. Keď sa o tom dozviete a budete počuť o ich následkoch, neľakajte sa. To všetko musí prísť, ale koniec nenastane hneď.
041	MAR	013	008	Národy a krajiny budú proti sebe bojovať. V mnohých častiach sveta budú zemetrasenia a nastane hlad. To všetko však bude len začiatok, ako keď začínajú pôrodné bolesti.
041	MAR	013	009	Keď sa to začne diať, dajte si pozor. Budú vás biť, vláčiť po súdoch a synagógach, vodiť pred vládcov a kráľov, pretože ste moji nasledovníci. No takto sa vám naskytne príležitosť vydať svedectvo o mne a o vašej viere.
041	MAR	013	010	Najprv sa však dobrú správu o mne musia dozvedieť ľudia na celom svete.
041	MAR	013	011	Kedykoľvek vás zatknú či budú vypočúvať, netrápte sa vopred, čo budete hovoriť. Svätý Duch vám v pravej chvíli dá pravé slová.
041	MAR	013	012	Brat vydá na smrť svojho brata, otec syna. Deti sa postavia proti rodičom a pripravia ich o život.
041	MAR	013	013	Všetci vás budú nenávidieť len preto, že ste moji. Ale každému, kto vytrvá až do konca, dá Boh večný život.
041	MAR	013	014	Keď však uvidíte, že sa spustošenie a znesvätenie blíži k miestu, kde nemá byť – kto číta, nech premýšľa a porozumie, o čo ide – nech tí, čo budú v Judsku, utečú do hôr.
041	MAR	013	015	A kto bude na streche domu, nech už nebeží dnu, aby si niečo so sebou vzal.
041	MAR	013	016	Kto bude za mestom, nech sa nevracia domov pre plášť.
041	MAR	013	017	Ťažko bude v tých dňoch tehotným ženám a tým, čo majú dojčatá.
041	MAR	013	018	Proste Boha, aby sa to neudialo v zime.
041	MAR	013	019	Lebo nastanú dni ťažkého súženia, aké tu, odkedy Boh stvoril svet, nebolo a už ani nebude.
041	MAR	013	020	Keby Boh tieto dni neskrátil, nikto by sa nezachránil. Ale skráti ich, aby zachránil svojich vyvolených.
041	MAR	013	021	Keby vám niekto hovoril: ‚Pozrite, prišiel Mesiáš‘ alebo: ‚Aha, tam je‘, neverte mu!
041	MAR	013	022	Lebo sa objavia falošní mesiáši a falošní proroci a budú robiť ohromujúce znamenia a zázraky. Nimi sa budú snažiť zviesť aj tých, čo patria Bohu;
041	MAR	013	023	vopred vás varujem: dajte si na nich pozor!
041	MAR	013	024	V dňoch, ktoré nastanú po tom veľkom utrpení, zatmie sa slnko, pohasne svit mesiaca,
041	MAR	013	025	hviezdy začnú padať z neba a zachvejú sa nebeské mocnosti.
041	MAR	013	026	Vtedy ľudia uvidia, ako Syn človeka prichádza v oblakoch s veľkou mocou a slávou.
041	MAR	013	027	On vyšle poslov, aby zhromaždil svojich vyvolených zo všetkých svetových strán, od jedného konca zeme po druhý.
041	MAR	013	028	Poučte sa z tohto podobenstva: Keď sa konáre figovníka nalievajú miazgou a pučia listy, viete, že sa blíži leto.
041	MAR	013	029	A takisto keď uvidíte, že sa dejú veci, o ktorých som vám hovoril, vedzte, že je blízko, predo dvermi.
041	MAR	013	030	Je to tak – svet nepominie, kým sa to všetko nestane.
041	MAR	013	031	Nebo aj zem pominú, ale moje slová nikdy nestratia platnosť.
041	MAR	013	032	O tom dni a o tej hodine však nevie nikto, ani anjeli v nebi, ani Syn. Iba Otec to vie.
041	MAR	013	033	A keďže neviete, kedy ten čas príde, buďte bdelí a modlite sa!
041	MAR	013	034	Bude to tak, ako keď nejaký človek odcestoval do cudzích krajov. Pred svojím odchodom poveril každého sluhu nejakou právomocou, každému určil, čo má vykonať a tomu pri bráne prikázal strážiť.
041	MAR	013	035	Aj vy buďte ostražití. Veď neviete, kedy sa má Pán vrátiť. Môže to byť večer, v noci, na svitaní alebo za bieleho dňa.
041	MAR	013	036	Nebolo by príjemné, keby vás našiel pri svojom nečakanom príchode spať.
041	MAR	013	037	Tieto slová sa týkajú vás, ale aj ostatných ľudí: Bdejte a buďte pripravení!“
041	MAR	014	001	Boli dva dni pred Veľkou nocou a sviatkom nekvasených chlebov. Veľkňazi a učitelia Zákona už dávno hľadali vhodnú príležitosť, ako by sa Ježiša ľsťou zmocnili a dali ho zabiť.
041	MAR	014	002	Hovorili si však: „Nesmieme to urobiť cez Veľkú noc, lebo by sa ľud mohol vzbúriť.“
041	MAR	014	003	Ježiš bol v tom čase v Betánii hosťom Šimona, ktorý kedysi trpel malomocenstvom. Práve sedeli pri stole, keď do domu vstúpila žena s alabastrovou nádobkou drahocenného voňavého oleja z pravého nardu. Odrazila úzky otvor nádobky, olejom pomazala Ježišovi hlavu a prejavila mu tak úctu.
041	MAR	014	004	Niektorí sa rozhorčovali: „Načo také zbytočné mrhanie?
041	MAR	014	005	Veď ten olej má obrovskú cenu! Mohli sme to radšej predať a peniaze rozdať chudobným!“ – osopili sa na ňu.
041	MAR	014	006	Ježiš im však povedal: „Nechajte ju. Prečo jej to zazlievate? Preukázala mi dobro.
041	MAR	014	007	Chudobných bude vždy dosť a budete mať príležitosť im pomáhať, ale ja budem s vami už len chvíľu.
041	MAR	014	008	Urobila, čo mohla: už vopred natrela moje telo, ako sa to robieva pred pohrebom.
041	MAR	014	009	Počujte, čo vám poviem: kdekoľvek na svete sa bude hlásať radostná zvesť o záchrane, tam sa bude pripomínať aj tento jej čin.“
041	MAR	014	010	Tu vstal Judáš Iškariotský, jeden z dvanástich učeníkov, a pobral sa k veľkňazom, aby Ježiša zradil.
041	MAR	014	011	Keď veľkňazi vypočuli Judáša, veľmi sa potešili a sľúbili mu odmenu. Odvtedy Judáš striehol na vhodnú príležitosť, aby ho zradil.
041	MAR	014	012	V prvý deň sviatkov nekvasených chlebov, keď sa zabíjal a jedol veľkonočný baránok, spýtali sa učeníci Ježiša: „Kde máme pripraviť veľkonočnú večeru?“
041	MAR	014	013	Ježiš vybral dvoch učeníkov a povedal im: „Choďte do mesta, stretnete tam človeka, ktorý bude niesť džbán s vodou. Choďte za ním,
041	MAR	014	014	vojdite do domu, do ktorého vstúpi, a povedzte majiteľovi: ‚Učiteľ sa ťa pýta, kde je miestnosť, v ktorej by mohol jesť veľkonočného baránka so svojimi učeníkmi.‘
041	MAR	014	015	A on vás zavedie do priestrannej a zariadenej miestnosti na poschodí. Tam pre nás pripravte večeru.“
041	MAR	014	016	Dvaja učeníci šli teda do mesta, našli všetko tak, ako im povedal, a pripravili veľkonočnú večeru.
041	MAR	014	017	Večer tam prišiel Ježiš s učeníkmi.
041	MAR	014	018	Keď boli okolo stola a jedli, Ježiš prehovoril: „Jeden z vás, ktorí ste teraz so mnou pri stole, ma vydá do rúk nepriateľov.“
041	MAR	014	019	Učeníkov to ohúrilo a jeden po druhom hovorili: „Ja to nie som, že?“ a „Nie je to pravda, však?“
041	MAR	014	020	Zopakoval im: „Je to jeden z vás dvanástich, ktorý si naberá z jednej misy so mnou.
041	MAR	014	021	Syn človeka musí zomrieť, ako to predpovedali proroci, ale beda tomu, kto Syna človeka zrádza. Bolo by pre neho lepšie, keby sa vôbec nebol narodil.“
041	MAR	014	022	Keď jedli, Ježiš vzal chlieb, poďakoval zaň Bohu, lámal ho a podával im ho so slovami: „Jedzte, toto je moje telo!“
041	MAR	014	023	Potom vzal kalich, aj zaň sa poďakoval a podal ho učeníkom. Pili z neho všetci.
041	MAR	014	024	Pritom im vravel: „To je moja krv, preliata za každého ako pečať novej zmluvy medzi Bohom a človekom.
041	MAR	014	025	A hovorím vám, že odteraz už nebudem piť z plodu viniča až dovtedy, keď ho budem piť úplne inak v Božom kráľovstve.“
041	MAR	014	026	Napokon zaspievali chválospev a vyšli na Olivový vrch.
041	MAR	014	027	Cestou ich Ježiš upozornil: „Túto noc ma všetci opustíte. Ako je napísané: ‚Budem biť pastiera a ovce sa rozpŕchnu.‘
041	MAR	014	028	Ale po svojom vzkriesení vás predídem do Galiley a tam sa spolu stretneme.“
041	MAR	014	029	Peter vyhlásil: „Aj keby ťa všetci opustili, ja ťa neopustím.“
041	MAR	014	030	Ježiš mu však povedal: „Pamätaj na moje slová, že ešte túto noc, skôr ako kohút ráno druhý raz zakikiríka, tri razy ma zaprieš.“
041	MAR	014	031	Ale Peter ešte zápalistejšie tvrdil: „Nikdy ťa nezapriem, aj keby som mal zomrieť s tebou.“ A ostatní sa k nemu pridali tiež.
041	MAR	014	032	Prišli do olivového sadu zvaného Getsemanská záhrada a Ježiš povedal učeníkom: „Počkajte na mňa, kým sa pomodlím.“
041	MAR	014	033	Vzal so sebou iba Petra, Jakuba a Jána. Tu na neho doľahol hrôza a úzkosť.
041	MAR	014	034	Ježiš im povedal: „Prežívam smrteľnú úzkosť. Zostaňte tu a buďte bdelí.“
041	MAR	014	035	Odišiel kúsok ďalej, padol na zem a modlil sa, aby, ak je to možné, nemusel podstúpiť strašné utrpenie, ktoré ho čaká.
041	MAR	014	036	Volal: „Otec môj, Otecko, ty môžeš všetko! Odním odo mňa tento kalich utrpenia. Ale nech sa stane, ako ty chceš, nie ako ja.“
041	MAR	014	037	Keď sa vrátil k učeníkom, našiel ich spať. Prebudil Petra: „Šimon, ty spíš? Nevydržal si bdieť ani hodinku?
041	MAR	014	038	Bdejte a modlite sa. Inak vás premôže pokušenie. Ste síce plní odhodlania, ale sami nemáte dosť síl obstáť.“
041	MAR	014	039	Potom sa vzdialil a opäť prosil Boha o to isté.
041	MAR	014	040	Keď sa vrátil, učeníci znova spali. Pre únavu nevládali premôcť spánok, no nevedeli, čo povedať na ospravedlnenie.
041	MAR	014	041	Keď prišiel tretí raz, povedal im: „Vari ešte stále spíte a odpočívate? Už dosť! Nastal čas, keď uvidíte, ako bude Syn človeka vydaný do rúk podlých ľudí.
041	MAR	014	042	Vstaňte a poďme. Uvidíte môjho zradcu – práve sa prichádza!“
041	MAR	014	043	Ešte ani nedohovoril a už sa objavil Judáš, jeden z jeho dvanástich učeníkov. Spolu s ním prišiel veľký zástup mužov ozbrojených mečmi a palicami. Poslali ich veľkňazi, učitelia Zákona a vodcovia ľudu.
041	MAR	014	044	Zradca si s nimi dohovoril znamenie: „Bude to ten, s ktorým sa pozdravím bozkom. Toho zatknite ho a pod dozorom odveďte!“
041	MAR	014	045	Ihneď pristúpil k Ježišovi a povedal: „Pozdravujem ťa, Majstre!“ a pobozkal ho.
041	MAR	014	046	Vtom sa na neho vrhli a zajali ho.
041	MAR	014	047	Jeden z učeníkov vytasil meč a sekol ním veľkňazovho sluhu tak, že mu odťal ucho.
041	MAR	014	048	Ježiš im povedal: „Som azda nejaký nebezpečný burič, že ste ma prišli zajať s mečmi a palicami?
041	MAR	014	049	Každý deň som predsa učil v chráme. Tam ste si na mňa netrúfli? Ale muselo sa to stať takto, aby sa splnila predpoveď prorokov.“
041	MAR	014	050	Vtedy ho všetci učeníci opustili a rozpŕchli sa.
041	MAR	014	051	Len akýsi mladík s plachtou prehodenou cez holé telo sledoval Ježiša z diaľky. Keď sa ho strážcovia pokúsili zadržať, vytrhol sa im z rúk.
041	MAR	014	052	Plachtu im nechal a utiekol nahý.
041	MAR	014	053	Ježiša odviedli k veľkňazovi, kde sa hneď zhromaždili najvyšší kňazi, učitelia Zákona a vodcovia ľudu.
041	MAR	014	054	Peter ho zďaleka nasledoval a dostal sa až na nádvorie veľkňazovho paláca. Tam sa zamiešal medzi sluhov a zohrieval sa pri ohni.
041	MAR	014	055	Medzitým sa veľkňaz i celá veľrada usilovali nájsť dôkazy proti Ježišovi, aby ho mohli obviniť a odsúdiť na smrť. Nenašli však nič.
041	MAR	014	056	Bolo tam síce mnoho falošných svedkov, ale ich výpovede si odporovali.
041	MAR	014	057	Napokon niektorí vystúpili a krivo proti nemu svedčili:
041	MAR	014	058	„Počuli sme ho, ako hovoril: ‚Zbúram tento chrám postavený ľudskými rukami a za tri dni postavím iný bez pomoci ľudských rúk.‘“
041	MAR	014	059	Ale ani tieto výpovede sa nezhodovali.
041	MAR	014	060	Tu sa ujal slova veľkňaz, postavil sa do stredu zhromaždenia a spýtal sa Ježiša: „Počul si obvinenia? Čo chceš povedať na svoju obhajobu?“
041	MAR	014	061	Ježiš však veľkňazovi neodpovedal – mlčal. A tak mu veľkňaz položil ďalšiu otázku: „Hej, ty! Si Kristus, Boží Syn?“
041	MAR	014	062	Ježiš odpovedal: „Áno, som. Uvidíte Syna človeka, ako sedí po pravici Všemohúceho a ako prichádza na nebeských oblakoch.“
041	MAR	014	063	Vtedy veľkňaz od zúrivosti roztrhol svoje vrchné rúcho a povedal: „Potrebujeme vari ďalších svedkov?!
041	MAR	014	064	Sami ste počuli, ako sa rúha. Aký rozsudok si zaslúži?“ Jednohlasne ho odsúdili na smrť.
041	MAR	014	065	Niektorí naňho začali pľuť, zaviazali mu oči, bili ho po tvári a pokrikovali naňho: „Kto ťa udrel, ty prorok?“ Aj strážcovia sa doňho pustili a bili ho päsťami.
041	MAR	014	066	Medzitým prišla na nádvorie, kde bol aj Peter, jedna z veľkňazových slúžok
041	MAR	014	067	Keď si ho všimla sedieť pri ohni, zadívala sa na neho a povedala: „Aj ty patríš k tomu Nazaretskému Ježišovi!“
041	MAR	014	068	Ale on to zaprel: „Vôbec netuším, o čom to hovoríš!“ Nenápadne sa vykradol z nádvoria a vtom prvý raz zakikiríkal kohút.
041	MAR	014	069	Slúžka ho po chvíli opäť zazrela a upozornila okolostojacich: „Aj tento k nim patrí!“
041	MAR	014	070	Ale Peter to znova poprel. No o chvíľu ktosi z tých, čo tam stáli, povedal Petrovi: „Určite k nim patríš, si predsa z Galiley!“
041	MAR	014	071	Ale Peter sa začal zaklínať a zaprisahávať: „Ale ja naozaj nepoznám toho človeka, o ktorom vravíte.“
041	MAR	014	072	Vtom kohút zakikiríkal druhý raz. A tu si Peter spomenul na Ježišove slová: „Skôr ako kohút druhý raz zakikiríka, tri razy ma zaprieš.“ Odišiel a rozplakal sa.
041	MAR	015	001	Zavčasu ráno sa veľkňazi, vodcovia ľudu a učitelia Zákona – celá veľrada – uzniesli, že Ježiša vydajú rímskemu miestodržiteľovi Pilátovi. Spútali ho a odviedli k nemu.
041	MAR	015	002	„Takže ty si ten kráľ Židov…“ opýtal sa Pilát Ježiša. „Je to tak, ako hovoríš,“ odpovedal mu Ježiš.
041	MAR	015	003	Potom veľkňazi predniesli svoju rozsiahlu žalobu.
041	MAR	015	004	Keď skončili, Pilát sa znova obrátil na Ježiša: „Prečo sa nebrániš? Počul si, z čoho všetkého ťa obvinili!“
041	MAR	015	005	Ale Ježiš na Pilátovo prekvapenie stále mlčal.
041	MAR	015	006	Cez sviatky Pilát pravidelne prepúšťal Židom jedného väzňa, o ktorého požiadali.
041	MAR	015	007	V tom čase sedel vo väzení istý Barabáš, ktorý sa spolu s inými vzbúrencami dopustil vraždy.
041	MAR	015	008	Pred Pilátovým palácom sa zhromaždil zástup a začal sa domáhať každoročnej amnestie.
041	MAR	015	009	Pilát sa ich spýtal: „Chcete, aby som vám prepustil toho židovského kráľa?“
041	MAR	015	010	Vedel totiž, že sa proti Ježišovi zo závisti sprisahali najvyšší kňazi.
041	MAR	015	011	Tí však nahovorili zástup, aby žiadal milosť pre Barabáša.
041	MAR	015	012	Pilát sa ich spýtal: „A čo chcete, aby som urobil s mužom, ktorého voláte židovským kráľom?“
041	MAR	015	013	Dav zakričal: „Ukrižuj ho!“ Pilát namietal: „Ale za aký zločin?“ No dav reval ešte hlasnejšie:
041	MAR	015	014	„Ukrižuj ho!“
041	MAR	015	015	Pilát im chcel urobiť po vôli, prepustil teda Barabáša, Ježiša dal zbičovať a vydal ho, aby ho ukrižovali.
041	MAR	015	016	Rímski vojaci odviedli Ježiša na nádvorie vládneho paláca a zvolali celú rotu.
041	MAR	015	017	Zahalili ho do purpurovej látky ako do kráľovského plášťa, uplietli z tŕnia veniec a nasadili mu ho na hlavu ako korunu.
041	MAR	015	018	Posmešne naňho pokrikovali: „Nech žije židovský kráľ!“
041	MAR	015	019	Bili ho palicou po hlave, pľuvali naňho, posmešne pred ním padali na kolená a ukláňali sa.
041	MAR	015	020	Keď sa mu do vôle naposmievali, vyzliekli mu zasa plášť, obliekli mu jeho vlastné šaty a viedli ho na popravisko, aby ho ukrižovali.
041	MAR	015	021	Cestou stretli Šimona z Cyrény, otca Alexandra a Rúfa, ktorý prichádzal do mesta. Prinútili ho, aby pomohol niesť Ježišovi kríž.
041	MAR	015	022	Ježiša priviedli na popravisko, ktoré sa volalo Golgota, čo v preklade znamená Lebka.
041	MAR	015	023	Ponúkli mu víno zmiešané s omamnou myrhou, ale odmietol.
041	MAR	015	024	Potom ho pribili na kríž a jeho odev si rozdelili medzi sebou losovaním.
041	MAR	015	025	Bolo deväť hodín ráno, keď ho ukrižovali.
041	MAR	015	026	Nad hlavu mu pripevnili tabuľku s nápisom, ktorý oznamoval, akého zločinu sa dopustil: ŽIDOVSKÝ KRÁĽ.
041	MAR	015	027	Spolu s ním ukrižovali dvoch zločincov, jedného po pravej, druhého po ľavej strane.
041	MAR	015	028	[Tak sa splnila predpoveď proroka Izaiáša: „Zaradili ho medzi zločincov.“]
041	MAR	015	029	Tí, čo prechádzali okolo, urážali ho a posmievali sa mu: „Aha! Chcel nám zbúrať chrám a za tri dni ho znova postaviť!
041	MAR	015	030	Poď z toho kríža dolu a zachráň sa!“
041	MAR	015	031	Medzi posmievačmi boli aj veľkňazi a učitelia Zákona a hovorili jeden druhému: „Iných zachraňoval, ale sebe pomôcť nemôže.
041	MAR	015	032	Vraj Mesiáš, kráľ Izraela! Nech teda zostúpi z kríža! Keď to uvidíme, uveríme mu!“ Ešte aj zločinci, ktorí umierali spolu s ním, si z neho robili posmech.
041	MAR	015	033	Okolo obeda zrazu nastala tma v celom kraji a trvala až do tretej hodiny.
041	MAR	015	034	O tretej zvolal Ježiš silným hlasom: „Eli, Eli, lama sabachtani?“ čo v preklade znamená: Bože môj, Bože môj, prečo si ma opustil?
041	MAR	015	035	Niektorí z tých, čo stáli pod krížom, vraveli: „Pozrite, volá Eliáša.“
041	MAR	015	036	Pribehol jeden z nich, nastokol na tyč špongiu namočenú do octu a podal mu ju a potom zvolal: „Počkajte, uvidíme, či ho Eliáš príde dať dolu!“
041	MAR	015	037	Tu Ježiš nahlas zakričal a skonal.
041	MAR	015	038	V tej chvíli sa opona v chráme roztrhla napoly odhora až nadol.
041	MAR	015	039	Keď rímsky stotník, ktorý stál pri kríži, videl, ako Ježiš zomieral, zvolal: „Ten človek bol naozaj Syn Boží!“
041	MAR	015	040	Obďaleč stálo niekoľko žien a pozorovalo všetko, čo sa deje. Bola medzi nimi Mária Magdaléna; Mária, matka Jakuba mladšieho a Jozefa; a Salome.
041	MAR	015	041	Tie ho sprevádzali a pomáhali mu už vtedy, keď bol v Galilei. A boli tu aj iné ženy, ktoré s ním prišli do Jeruzalema.
041	MAR	015	042	Bol deň pripravovania, čiže deň pred sobotou, a pomaly sa zvečerilo.
041	MAR	015	043	Jozef z Arimatey, vážený člen židovskej rady, ktorý tiež očakával Božie kráľovstvo, predstúpil smelo pred Piláta a požiadal ho o Ježišovo telo.
041	MAR	015	044	Pilát sa začudoval: „Vari už naozaj zomrel?“ Dal si zavolať stotníka a spýtal sa ho, či je to pravda.
041	MAR	015	045	Keď mu stotník potvrdil Ježišovu smrť, dovolil Jozefovi telo vziať.
041	MAR	015	046	Ten kúpil plátno, sňal Ježišovo telo z kríža, zavinul ho do plátna a uložil do vlastnej hrobky, vytesanej v skale. Vchod do hrobu privalili balvanom.
041	MAR	015	047	Mária Magdaléna a Mária Jozesova sa prizerali, kde Ježiša pochovali.
041	MAR	016	001	Mária z Magdaly, Jakubova matka Mária a Salome nakúpili po sobote voňavé masti, aby nimi podľa židovskej obyčaje natreli Ježišovo telo.
041	MAR	016	002	Zavčasu ráno v prvý deň týždňa, len čo vyšlo slnko, pobrali sa k hrobu.
041	MAR	016	003	Cestou si hovorili: „Kto nám odvalí kameň, ktorý je pri vchode do hrobu?“
041	MAR	016	004	Keď však prišli na miesto, zistili, že ten obrovský kameň je od hrobu odvalený.
041	MAR	016	005	Vstúpili do hrobky a na pravej strane videli sedieť mladého muža v bielom odeve. Veľmi sa ho zľakli.
041	MAR	016	006	On ich však upokojoval: „Nebojte sa! Viem, že hľadáte Ježiša z Nazareta, ktorého ukrižovali. Nie je tu, vstal z mŕtvych! Pozrite sa na miesto, kde ho položili: je prázdne.
041	MAR	016	007	Choďte a oznámte jeho učeníkom vrátane Petra: Ježiš ide pred vami do Galiley. Stretnete sa tam s ním, tak ako vám to oznámil pred svojou smrťou.“
041	MAR	016	008	Ženy vybehli z hrobky a celé predesené utekali preč. Triasli sa od hrôzy a nikomu nič nepovedali, lebo sa báli.
041	MAR	016	009	(note: The most reliable and earliest manuscripts do not include Mark 16:9-20.) Ježiš Kristus vstal z mŕtvych v nedeľu zavčasu ráno. Najprv sa ukázal Márii Magdaléne, žene, z ktorej kedysi vyhnal sedem démonov.
041	MAR	016	010	Tá bežala k Ježišovým učeníkom, ktorých našla plačúcich a zúfalých, a oznámila im: „Ježiš žije! Videla som ho!“
041	MAR	016	011	Ale neuverili jej.
041	MAR	016	012	Potom sa ukázal dvom učeníkom, ktorí šli z Jeruzalema na vidiek.
041	MAR	016	013	Vrátili sa, oznámili to ostatným, ale ani im nikto neveril.
041	MAR	016	014	Neskôr sa ukázal svojim jedenástim učeníkom, práve keď jedli. Karhal ich pre nevieru i preto, že tak tvrdohlavo odmietali uveriť, že je živý.
041	MAR	016	015	Potom ich poveril úlohou: „Choďte do celého sveta a všetkým ľuďom oznamujte radostnú správu:
041	MAR	016	016	kto uverí vo mňa a dá sa pokrstiť, bude zachránený. Ale toho, kto odmietne veriť, Boh odsúdi.
041	MAR	016	017	Tých, ktorí uveria, budú sprevádzať tieto znamenia: Budú v mojom mene vyháňať démonov a hovoriť novými jazykmi.
041	MAR	016	018	Budú brať do rúk hady, ktoré im neublížia, a jedovatý nápoj im neuškodí. Na chorých budú vkladať ruky a uzdravia ich.“
041	MAR	016	019	Po týchto slovách bol Pán Ježiš vzatý do neba a zaujal svoje miesto po Božej pravici.
041	MAR	016	020	Jeho učeníci sa rozišli do sveta a všade zvestovali radostnú správu o Kristovi. A Pán bol s nimi a ich slová potvrdzoval zázračnými činmi.
#
# BOOK	042	LUK	Luke	Lukáš
042	LUK	001	001	Už mnohí predo mnou sa usilovali spísať udalosti, ktoré sa u nás odohrali.
042	LUK	001	002	Vychádzali pri tom zo slov tých, ktorí boli od začiatku očitými svedkami a zvestovateľmi Božieho slova.
042	LUK	001	003	Napriek tomu som sa rozhodol dôkladne preskúmať, roztriediť a napísať ti, vznešený Teofil, všetky dostupné správy,
042	LUK	001	004	aby si získal istotu, že to, o čom si sa dozvedel, je pravda.
042	LUK	001	005	V dobe, keď bol Herodes kráľom Judska, žil istý kňaz menom Zachariáš. Zachariáš bol členom Abiášovej skupiny. Jeho manželka Alžbeta pochádzala z Áronovho kňazského rodu.
042	LUK	001	006	Obaja boli čestní ľudia, Boha rešpektovali a žili podľa Božích prikázaní a predpisov.
042	LUK	001	007	Boli to už starší ľudia a zostali bezdetní, lebo Alžbeta bola neplodná.
042	LUK	001	008	V čase, keď prišiel rad na Zachariášovu kňazskú skupinu a on konal v chráme svoje kňazské povinnosti,
042	LUK	001	009	bol práve Zachariáš vybratý losom, aby vstúpil vo svätyne a tam na oltári priniesol kadidlovú obeť.
042	LUK	001	010	Všetci zhromaždení ľudia sa v tom čase vonku modlili.
042	LUK	001	011	Zachariáš bol práve vo svätyni, keď sa mu ukázal Pánov anjel po pravej strane kadidlového oltára.
042	LUK	001	012	Keď ho Zachariáš uvidel, predesil sa a zmocnila sa ho bázeň.
042	LUK	001	013	Boží posol ho však upokojoval: „Neboj sa, Zachariáš! Prišiel som ti oznámiť, že Boh vypočul tvoju modlitbu. Manželka Alžbeta ti porodí syna, ktorému dáte meno Ján.
042	LUK	001	014	Budeš mať z neho veľkú radosť a potešenie a mnohí budú za jeho narodenie nesmierne vďační.
042	LUK	001	015	Boh ho poverí veľkou úlohou. Počas svojho života nebude piť víno ani iný opojný nápoj. Duch Svätý bude v ňom už od narodenia.
042	LUK	001	016	Mnohých z izraelského národa privedie naspäť k Bohu, ich skutočnému Pánovi.
042	LUK	001	017	On sám pôjde pred Ním a bude mať toho istého ducha a tú istú moc, ako mal Eliáš. To preto, aby obnovil lásku medzi rodičmi a deťmi, aby tých, čo konajú svojvoľne, priviedol k múdrosti spravodlivých a pripravil tak ľudí na Jeho prijatie.“
042	LUK	001	018	Zachariáš namietol: „Ako môžem veriť, že je to pravda? Veď sme s manželkou obaja starí a deti už mať nemôžeme.“
042	LUK	001	019	Anjel mu však povedal: „Ja som Gabriel a prichádzam s posolstvom priamo od Boha. Mám ti oznámiť túto radostnú správu.
042	LUK	001	020	No keďže si neuveril, budeš nemý, kým sa moje slová v určenom čase nenaplnia.“
042	LUK	001	021	Ľudia vonku medzitým čakali na Zachariáša a čudovali sa, že je vo svätyni tak dlho.
042	LUK	001	022	Keď konečne vyšiel, nemohol prehovoriť. Posunkami im dal najavo, že mal vo svätyni videnie.
042	LUK	001	023	Keď sa skončil týždeň jeho chrámovej služby, vrátil sa domov.
042	LUK	001	024	Onedlho nato Alžbeta otehotnela, ale tajila to pred ľuďmi až do piateho mesiaca.
042	LUK	001	025	Radovala sa: „Boh sa nado mnou zľutoval a zbavil ma pohŕdania a neúcty ľudí.“
042	LUK	001	026	Pol roka po Zachariášovom videní poslal Boh anjela Gabriela do galilejského mestečka Nazareta
042	LUK	001	027	k dievčaťu, ktoré sa volalo Mária. Bola snúbenicou Jozefa, ktorý pochádzal z Dávidovho kráľovského rodu.
042	LUK	001	028	Anjel sa jej prihovoril: „Raduj sa, lebo Boh je s tebou a obdaril ťa svojou milosťou.“
042	LUK	001	029	Máriu jeho slová znepokojili a snažila sa pochopiť, čo to znamená.
042	LUK	001	030	Posol pokračoval: „Neboj sa, Mária! Boh ťa chce nesmierne požehnať.
042	LUK	001	031	Narodí sa ti syn a dáš mu meno Ježiš.
042	LUK	001	032	Bude mať veľkú moc a bude Synom Najvyššieho. Boh mu dá Dávidov trón,
042	LUK	001	033	naveky bude kráľom Izraela a jeho kráľovstvo sa nikdy neskončí.“
042	LUK	001	034	Mária však namietala: „Ako sa mi môže narodiť dieťa? Veď nežijem s mužom!“
042	LUK	001	035	Anjel jej povedal: „Duch Svätý to spôsobí. Zjaví sa pri tebe moc Najvyššieho a sväté dieťa, ktoré sa ti narodí, bude sa volať Boží Syn.
042	LUK	001	036	Veď aj tvoja príbuzná Alžbeta, po celý život neplodná, bude mať vo svojej starobe syna. Narodí sa jej už o tri mesiace.
042	LUK	001	037	U Boha nie je nič nemožné.“
042	LUK	001	038	Mária na to povedala: „Som Pánovou služobníčkou. Nech sa teda stane, ako si povedal.“ Potom anjel odišiel.
042	LUK	001	039	O niekoľko dní sa Mária vydala do mestečka v judských kopcoch, kde žil Zachariáš s Alžbetou.
042	LUK	001	040	Keď vošla do ich domu a pozdravila sa,
042	LUK	001	041	pocítila Alžbeta, ako sa v nej dieťa pohlo. V tej chvíli Alžbetu prenikol Svätý Duch
042	LUK	001	042	a nadšene zvolala: „Mária, Boh ťa požehnal spomedzi všetkých žien a aj tvoj syn bude požehnaním.
042	LUK	001	043	Aká je to pre mňa česť, že ma navštívila matka môjho Pána.
042	LUK	001	044	Len čo som začula tvoj pozdrav, dieťatko sa vo mne od radosti pohlo.
042	LUK	001	045	Si blahoslavená, lebo si uverila Božiemu zasľúbeniu. Jeho slová sa splnia.“
042	LUK	001	046	Nato Mária povedala: „Moje srdce chváli Pána
042	LUK	001	047	a radujem sa v Bohu, mojom Spasiteľovi.
042	LUK	001	048	Mňa, bezvýznamné dievča, si všimol. Ľudia zo všetkých národov budú o mne hovoriť ako o požehnanej,
042	LUK	001	049	pretože vidím, aké veľké a úžasné veci vykonal mocný Boh. Jeho meno je sväté
042	LUK	001	050	a svoje milosrdenstvo preukazuje všetkým, ktorí ho berú vážne.
042	LUK	001	051	Vystiera svoju mocnú ruku, aby maril plány pyšných,
042	LUK	001	052	aby zosadzoval vládcov z trónu a pozdvihoval utláčaných.
042	LUK	001	053	Hladných sýtil dobrými vecami a bohatých prepúšťal s prázdnymi rukami.
042	LUK	001	054	Ujal sa svojho ľudu, Izraela a stále mu je milosrdný.
042	LUK	001	055	Tak to naveky sľúbil našim otcom: Abrahámovi i jeho potomkom.“
042	LUK	001	056	Mária ostala u Alžbety tri mesiace a potom sa vrátila domov.
042	LUK	001	057	Keď nastal čas, Alžbete sa narodil syn.
042	LUK	001	058	Keď sa všetci susedia a príbuzní dozvedeli, ako ju Boh požehnal, radovali sa spolu s ňou.
042	LUK	001	059	Zišli sa na ôsmy deň, keď podľa zákona chlapcov obrezávali, a chceli mu dať meno po otcovi – Zachariáš.
042	LUK	001	060	Ale Alžbeta povedala: „Nie, bude sa volať Ján.“
042	LUK	001	061	Namietali: „Vo vašej rodine sa predsa nikto tak nevolal.“
042	LUK	001	062	Tu sa obrátili na otca, aké mu chce dať meno.
042	LUK	001	063	Vypýtal si tabuľku a na prekvapenie všetkých napísal: „Bude sa volať Ján.“
042	LUK	001	064	V tej chvíli sa Zachariášovi opäť vrátila reč a začal chváliť Boha.
042	LUK	001	065	Všetci susedia pochopili, že sa deje čosi mimoriadne a naplnila ich bázeň. Hovorilo sa o tom po celej hornatej Judei.
042	LUK	001	066	Každý, kto o tom počul, uvažoval vo svojom srdci: „Z toho chlapca určite vyrastie niekto významný. Veď je zrejmé, že ho sprevádza Božia moc.“
042	LUK	001	067	Duch Svätý naplnil Zachariáša a dal mu tieto prorocké slová:
042	LUK	001	068	„Chvála Pánovi, Bohu Izraela, že prichádza svojmu ľudu na pomoc a vyslobodzuje ho.
042	LUK	001	069	Posiela nám mocného Záchrancu z rodu kráľa Dávida,
042	LUK	001	070	ktorého už dávno ohlasoval ústami svojich prorokov;
042	LUK	001	071	oslobodí nás od našich nepriateľov a tých, čo nás nenávidia.
042	LUK	001	072	Boh prejavil svoje milosrdenstvo a priznáva sa k našim otcom a k svojej zmluve s nimi.
042	LUK	001	073	Veď Boh sa prísahou zaviazal nášmu otcovi Abrahámovi,
042	LUK	001	074	že nás vyslobodí z rúk nepriateľov, aby sme mu mohli slobodne vzdávať česť a chválu
042	LUK	001	075	a mohli po celý náš život žiť čestne a spravodlivo.
042	LUK	001	076	A ty, syn môj, budeš prorokom Najvyššieho a budeš pod Pánovým vedením pripravovať ľudí na jeho príchod.
042	LUK	001	077	Budeš im hovoriť, že Boh chce ľudí zachrániť odpustením ich hriechov.
042	LUK	001	078	Veď Boh je plný zľutovania a milosrdenstva. Slnko spásy už vychádza,
042	LUK	001	079	aby zažiarilo všetkým, čo žijú v tme a v tieni smrti. Boh nás povedie po ceste, ktorá vedie k zmiereniu a pokoju.“
042	LUK	001	080	Chlapec rástol a jeho duch mocnel. Neskôr odišiel na púšť, kde žil v ústraní až do chvíle, keď vystúpil so svojím posolstvom pred izraelský národ.
042	LUK	002	001	V tom čase nariadil cisár Augustus, aby sa vykonalo sčítanie ľudu v celej Rímskej ríši.
042	LUK	002	002	Tento súpis sa konal pred tým, než sa rímskym miestodržiteľom v Sýrii stal Kvirinius.
042	LUK	002	003	Každý bol povinný dať sa zapísať v meste, odkiaľ pochádzali jeho predkovia.
042	LUK	002	004	Aj Jozef so svojou snúbenicou Máriou putoval z galilejského Nazareta do judského mesta Betlehem, rodiska kráľa Dávida. Jozef totiž pochádzal z jeho rodu.
042	LUK	002	005	Keď sa vydali na cestu, Mária už bola vo vysokom stupni tehotenstva.
042	LUK	002	006	Počas pobytu v Betleheme nastal čas pôrodu.
042	LUK	002	007	Márii sa narodil jej prvorodený syn. Zavinula ho do plienok a uložila do jaslí, lebo v hostinci už nebolo miesta.
042	LUK	002	008	Za mestom pásli pastieri svoje ovce. Aj v tú noc boli pri stáde a strážili ho.
042	LUK	002	009	Zrazu sa pred nimi zjavil Pánov anjel a celá krajina sa rozžiarila odleskom Božej slávy. Veľmi sa vyľakali,
042	LUK	002	010	ale anjel ich upokojoval: „Nebojte sa, nesiem vám radostnú správu, z ktorej sa môžu tešiť všetci ľudia.
042	LUK	002	011	V Dávidovom meste sa vám dnes narodil Záchranca. On je Mesiáš a váš Pán.
042	LUK	002	012	Nájdete dieťatko zavinuté v plienkach a ležiace v jasliach: to je ten, o ktorom vám hovorím.“
042	LUK	002	013	Potom sa k anjelovi pripojili celé zástupy nebeského vojska. Všetci chválili Boha a hovorili:
042	LUK	002	014	„Sláva Bohu na nebi a na zemi pokoj ľuďom, ktorí našli Božiu priazeň.“
042	LUK	002	015	Len čo sa anjeli vrátili do neba, pastieri sa rozhodli: „Poďme sa pozrieť do Betlehema, aby sme videli veci, o ktorých nám Boh prostredníctvom anjela hovoril.“
042	LUK	002	016	Ponáhľali sa do mesta a našli Máriu s Jozefom i novorodeniatko ležiace v jasliach.
042	LUK	002	017	Keď ho uvideli, všetkým rozpovedali, čo zažili a čo im anjel povedal o dieťatku.
042	LUK	002	018	Ľudia, ktorí to počuli, sa ich slovám veľmi čudovali.
042	LUK	002	019	Mária si to všetko uchovala v srdci a premýšľala o tom.
042	LUK	002	020	Pastieri sa vrátili k svojim stádam, radovali sa a velebili Boha, že našli všetko tak, ako im anjel oznámil.
042	LUK	002	021	Na ôsmy deň dali Mária a Jozef chlapca obrezať. Dali mu meno Ježiš, ako to anjel určil už pred jeho narodením.
042	LUK	002	022	Mojžišov zákon prikazoval, aby každá žena, ktorej sa narodí dieťa, išla do chrámu a priniesla obeť. Preto aj Mária, keď bola podľa Zákona obradne čistá, prišla s Jozefom do chrámu. Vzali so sebou aj dieťa:
042	LUK	002	023	v Mojžišovom zákone je totiž napísané, že každý prvorodený chlapec bude zasvätený Bohu.
042	LUK	002	024	Priniesli aj obeť, ktorú mali podľa zákona obetovať chudobní: dve hrdličky alebo dvoch holubov.
042	LUK	002	025	V tom čase žil v Jeruzaleme zbožný starec Simeon. Bol to čestný muž, Boha i jeho prikázania bral vážne a viedol ho Svätý Duch. Simeon očakával Božie potešenie pre Izrael.
042	LUK	002	026	Duch Svätý mu zjavil, že nezomrie, kým na vlastné oči neuvidí Bohom sľúbeného Mesiáša.
042	LUK	002	027	Vedený Božím Duchom prišiel do chrámu práve vo chvíli, keď rodičia zasväcovali Ježiša Bohu.
042	LUK	002	028	Simeon vzal dieťa do náručia a modlil sa:
042	LUK	002	029	„Pane, ďakujem ti, že si splnil svoj sľub. Teraz môžem pokojne zomrieť,
042	LUK	002	030	lebo som na vlastné oči videl toho, ktorý prinesie záchranu.
042	LUK	002	031	V ňom ponúkaš záchranu celému svetu;
042	LUK	002	032	on bude svetlom pohanom a slávou svojho ľudu Izraela.“
042	LUK	002	033	Jozef a Mária boli z jeho slov o dieťati prekvapení.
042	LUK	002	034	Simeon im požehnal a Márii ešte povedal: „Toto dieťa bude príčinou pádu jedných a povýšenia druhých v Izraeli. Je znamením z neba, proti ktorému sa mnohí postavia,
042	LUK	002	035	a tak prezradia svoje zmýšľanie. A tvoje srdce prenikne bolesť ako meč.“
042	LUK	002	036	Bola tam aj prorokyňa Anna, dcéra Fanuelova z rodu Aserovho. Po sedemročnom manželstve ovdovela a teraz už bola vo veľmi pokročilom veku:
042	LUK	002	037	mala osemdesiatštyri rokov. Celý svoj život prežila v chráme a jej dni aj noci boli naplnené službou Bohu, modlitbami a častými pôstmi.
042	LUK	002	038	Aj ona k nim pristúpila a ďakovala Bohu za to dieťa. Hovorila o ňom všetkým, ktorí v Jeruzaleme očakávali príchod Mesiáša.
042	LUK	002	039	Keď Jozef s Máriou splnili všetko, čo prikazoval Zákon, vrátili sa do Nazareta v Galilei.
042	LUK	002	040	Chlapec rástol, jeho duch mocnel, nadobúdal poznanie a múdrosť. Všetci mohli vidieť, že Boh ho zahŕňa svojím dobrodením.
042	LUK	002	041	Ježišovi rodičia putovali každý rok do Jeruzalema na veľkonočné sviatky.
042	LUK	002	042	Keď mal Ježiš dvanásť rokov, tiež sa vybrali na sviatky do Jeruzalema.
042	LUK	002	043	Po slávnosti sa všetci vydali na cestu domov, ale Ježiš zostal bez vedomia rodičov v Jeruzaleme.
042	LUK	002	044	Spočiatku sa ani neznepokojovali, lebo si mysleli, že zostal niekde medzi pútnikmi. Ale keď sa celý deň neukázal, začali ho hľadať medzi príbuznými a známymi.
042	LUK	002	045	Nenašli ho, a preto sa vrátili do Jeruzalema a hľadali ho tam.
042	LUK	002	046	Až po troch dňoch ho našli v chráme, ako sedí medzi učiteľmi Zákona, počúva ich a kladie im otázky.
042	LUK	002	047	Všetci, ktorí tam boli, žasli nad jeho múdrosťou a odpoveďami.
042	LUK	002	048	Rodičov prekvapilo, že je v chráme, a matka mu vyčítala: „Syn náš, čo si nám to urobil? Báli sme sa s otcom o teba a hľadali sme ťa.“
042	LUK	002	049	Ježiš im odpovedal: „Prečo ste ma hľadali? Či neviete, že musím byť tam, kde ide o veci môjho Otca?“
042	LUK	002	050	Oni však jeho slová nepochopili.
042	LUK	002	051	Ježiš sa potom vrátil s rodičmi do Nazareta. Bol im dobrým synom a jeho matka premýšľala o všetkom, čo sa stalo.
042	LUK	002	052	Ježiš rástol a rozvíjal sa telesne aj rozumovo a bol milý Bohu i ľuďom.
042	LUK	003	001	V pätnástom roku vlády cisára Tiberia, keď bol Pilát Pontský rímskym správcom Judei a tetrarchami boli: Herodes v Galilei, jeho brat Filip v Iturei a na území Trachonitidy a Lyzaniáš v Abiléne.
042	LUK	003	002	V čase, keď veľkňazský úrad zastávali Annáš a Kaifáš, vyzval Boh Jána, syna Zachariášovho, aby vystúpil z ústrania.
042	LUK	003	003	Ján Krstiteľ z Božieho poverenia prechádzal údolím rieky Jordán a kázal: „Zmeňte svoje myslenie a svoj život. Obráťte sa k Bohu, vyznajte svoje hriechy a na znamenie toho, že vám Boh odpustil, sa nechajte pokrstiť.“
042	LUK	003	004	Takto sa splnila dávna predpoveď proroka Izaiáša: „Na púšti volá hlas: Pripravte cestu Pánovi a odstráňte z nej všetky prekážky.
042	LUK	003	005	Zasypte priehlbiny, zarovnajte vrchy! Odstráňte zákruty, uhlaďte hrboľaté cesty.
042	LUK	003	006	A každý človek uvidí, ako Boh zachraňuje.“
042	LUK	003	007	Zástupom, ktoré za ním vychádzali, aby ich pokrstil, hovoril: „Hadie plemeno, myslíte si, že takto môžete uniknúť Božiemu hnevu?
042	LUK	003	008	Dokážte svojím životom, že ste sa odvrátili od svojich hriechov. Nenahovárajte si, že sa vám nemôže nič stať len preto, že ste potomkovia Abraháma. Neklamte samých seba! Veď Boh môže aj tieto kamene oživiť a urobiť z nich Abrahámove deti.
042	LUK	003	009	Sekera Božieho súdu je už priložená ku koreňom stromov. Každý strom, ktorý neprináša dobré ovocie, bude vyťatý a hodený do ohňa.“
042	LUK	003	010	Ľudia sa ho spytovali: „Tak čo máme robiť?“
042	LUK	003	011	Ján im odpovedal: „Máte dve košele? Rozdeľte sa s tými, čo nemajú ani jednu. Máte čo jesť? Rozdeľte sa s tými, čo sú hladní.“
042	LUK	003	012	Prichádzali k nemu aj vyberači daní, aby ich pokrstil a spytovali sa ho: „Učiteľu, čo máme robiť my?“ –
042	LUK	003	013	„Nevyberajte viac, ako je stanovené,“ odpovedal im.
042	LUK	003	014	„A čo my?“ spytovali sa vojaci. „Nikomu neubližujte ani nikoho nevydierajte. A buďte spokojní so žoldom, ktorý dostávate.“
042	LUK	003	015	Ján vedel, že ľudia očakávajú príchod Mesiáša. Všetci si dokonca začali myslieť, že by ním mohol byť práve on.
042	LUK	003	016	Preto im Ján povedal: „Ja vás krstím vodou, ale prichádza ktosi mocnejší, ako som ja. Tomu nie som hoden ani remienok rozviazať na obuvi. On vás bude krstiť Svätým Duchom a ohňom.
042	LUK	003	017	On prečistí zrno, zbaví ho pliev, pšenicu zhromaždí do svojej sýpky, ale plevy spáli v neuhasiteľnom ohni.“
042	LUK	003	018	Ján napomínal ľudí i rôznym iným spôsobom a zároveň ich povzbudzoval hlásaním radostnej zvesti.
042	LUK	003	019	Karhal i Herodesa, tetrarchu nad Galileou. Vyčítal mu, že žije s Herodiadou, manželkou svojho brata. Napomínal ho i za ostatné zlo, ktoré páchal.
042	LUK	003	020	Herodes svoje zločiny zavŕšil tým, že dal neskôr Jána uväzniť.
042	LUK	003	021	Keď sa všetok ľud dával krstiť a bol pokrstený aj Ježiš, vyšiel z vody a modlil sa. Vtom sa otvorilo nebo a
042	LUK	003	022	zostúpil naňho Svätý Duch v podobe holubice. Z neba sa ozval hlas: „Ty si môj milovaný Syn a to, čo robíš, ma napĺňa radosťou!“
042	LUK	003	023	Ježiš mal okolo tridsať rokov, keď začal verejne pôsobiť. Ľudia ho pokladali za syna tesára Jozefa, ktorého otcom bol Heli a jeho predkami boli postupne:
042	LUK	003	024	Matat, Lévi, Melchi, Janai, Jozef,
042	LUK	003	025	Matatiáš, Amos, Naum, Esli, Nagge,
042	LUK	003	026	Mahat, Matatiáš, Semein, Josech, Joda,
042	LUK	003	027	Johannan, Resa, Zorobábel, Salatiel, Neri,
042	LUK	003	028	Melchi, Adit, Kosam, Elmodam, Ér,
042	LUK	003	029	Jesus, Eliezer, Iorim, Matat, Lévi,
042	LUK	003	030	Simeon, Júda, Jozef, Jonam, Eliakim,
042	LUK	003	031	Melea, Mena, Matat, Nátan, Dávid,
042	LUK	003	032	Jesse, Obéd, Bóz, Sala, Náson,
042	LUK	003	033	Aminadab, Admin, Arni, Ezrom, Fares, Júda,
042	LUK	003	034	Jákob, Izák, Abrahám, Thara, Náchor,
042	LUK	003	035	Seruch, Ragau, Falek, Eber, Sala,
042	LUK	003	036	Kainam, Arfaxad, Sem, Noe, Lámech,
042	LUK	003	037	Matuzalem, Enoch, Jared, Maleel, Kainam,
042	LUK	003	038	Enos, Set a Adam, ktorého otcom bol Boh.
042	LUK	004	001	Ježiš sa vrátil od Jordánu naplnený Svätým Duchom. Duch ho teraz viedol na púšť, kde s ním bol štyridsať dní. Po celý ten čas nič nejedol a diabol ho pokúšal.
042	LUK	004	002	Keď uplynulo tých štyridsať dní mal veľký hlad.
042	LUK	004	003	Vtedy mu diabol povedal: „Ak si naozaj Boží Syn, prikáž tomuto kameňu, aby sa premenil na chlieb!“
042	LUK	004	004	Ale Ježiš mu odpovedal: „Je napísané: Na to, aby človek žil, nepotrebuje len jedlo.“
042	LUK	004	005	Potom ho diabol vyviedol na vysoký vrch, ukázal mu všetky kráľovstvá sveta
042	LUK	004	006	a povedal: „Dám ti moc i slávu týchto kráľovstiev, pretože patria mne, a môžem ich dať, komu chcem.
042	LUK	004	007	Ak predo mnou padneš na kolená a vzdáš mi úctu ako Bohu, toto všetko bude tvoje.“
042	LUK	004	008	Ježiš mu odpovedal: „Je napísané: Pána, svojho Boha budeš uctievať a iba jemu budeš slúžiť!“
042	LUK	004	009	Potom ho diabol zaviedol do Jeruzalema na vežu chrámu a povedal mu: „Ak si Boží Syn, zoskoč dolu.
042	LUK	004	010	Veď je napísané: Boh prikáže svojim anjelom, aby ťa ochránili,
042	LUK	004	011	a ponesú ťa na rukách, aby si si neporanil nohy o kameň.“
042	LUK	004	012	Ježiš mu opäť odpovedal: „Ale je napísané aj toto: Nebudeš pokúšať Boha, je tvoj Pán!“
042	LUK	004	013	Po týchto slovách diabol ukončil pokúšanie a na určitý čas od neho odišiel.
042	LUK	004	014	Ježiš sa vrátil vyzbrojený mocou Ducha do Galiley a zvesť o ňom sa čoskoro rozšírila po celom okolí.
042	LUK	004	015	Učil v synagógach a chválil ho každý, kto ho počul.
042	LUK	004	016	Prišiel aj do Nazareta, kde vyrastal. Keďže bola sobota, šiel – ako každú sobotu – do miestnej synagógy. Keď vstal, aby čítal z Písma,
042	LUK	004	017	podali mu zvitok, na ktorom bola napísaná kniha proroka Izaiáša. Rozvinul ho a našiel miesto, kde bolo napísané:
042	LUK	004	018	„Duch Boží ma vedie, lebo ma Boh určil, aby som chudobným priniesol radostnú správu a tých, ktorí majú zlomené srdce, uzdravil. Poslal ma, aby som oznámil väzňom vyslobodenie, slepým vrátil zrak, utláčaných oslobodil
042	LUK	004	019	a všetkým rozhlásil, že prichádza čas, v ktorom chce Boh prejaviť svoju milosť.“
042	LUK	004	020	Ježiš zvinul zvitok, podal ho sluhovi a sadol si. Všetci, čo boli v synagóge sa na neho uprene pozreli.
042	LUK	004	021	A vtedy Ježiš doložil: „To, čo ste práve počuli, sa dnes stalo skutočnosťou.“
042	LUK	004	022	Všetci, čo tam boli, mu prisviedčali a obdivovali, aké krásne slová plynú z jeho úst. A spytovali sa: „Ako je to možné? Nie je to azda syn Jozefov?“
042	LUK	004	023	Ale Ježiš pokračoval: „Asi by ste mi radi pripomenuli príslovie: ‚Lekár, uzdrav sa sám!‘ Prečo neurobíš doma také isté zázraky, ako si urobil v Kafarnaume?“
042	LUK	004	024	Ježiš im odpovedal: „Pravda je totiž taká, že žiadneho proroka si neuctia tam, odkiaľ pochádza!
042	LUK	004	025	Len si spomeňte, ako to bolo za čias proroka Eliáša, keď tri a pol roka nepršalo. V celej krajine nastal veľký hlad. V Izraeli bolo vtedy mnoho vdov,
042	LUK	004	026	ale ani k jednej Boh neposlal Eliáša: naopak, poslal ho k pohanskej vdove zo Sarepty v Sidone.
042	LUK	004	027	Alebo za čias proroka Elizea: v Izraeli bolo veľa malomocných, ale uzdravený bol iba Náman, pohan zo Sýrie.“
042	LUK	004	028	Po týchto slovách sa všetci poslucháči v synagóge rozzúrili,
042	LUK	004	029	schmatli Ježiša a vyviedli ho za mesto na svah vrchu, na ktorom bolo ich mesto postavené, aby ho zhodili dolu.
042	LUK	004	030	Ježiš však zrazu prešiel pomedzi nich a pokračoval vlastnou cestou.
042	LUK	004	031	Pobral sa do mesta Kafarnaum v Galilei a každú sobotu tam vyučoval.
042	LUK	004	032	Poslucháči žasli nad jeho učením, lebo ich učil ako niekto, kto má autoritu a moc.
042	LUK	004	033	Raz, keď učil v synagóge, bol tam muž ovládaný diablovým duchom. Ten začal vykrikovať:
042	LUK	004	034	„Hej! Choď preč! Načo si prišiel, Ježiš z Nazareta? Chceš nás zahubiť? Ja viem, kto si: ten Svätý, čo prišiel od Boha!“
042	LUK	004	035	Ježiš však démonovi prikázal: „Mlč a vyjdi z neho!“ Zlý duch tým mužom mocne zalomcoval, hodil ho medzi nich a vyšiel z neho, ale neublížil mu.
042	LUK	004	036	Ohromení ľudia sa medzi sebou zhovárali: „Aké mocné slová! S akou autoritou rozkazuje démonom, že ho na slovo poslúchajú?“
042	LUK	004	037	Správa o ňom sa ihneď rozletela po celom kraji.
042	LUK	004	038	Zo synagógy sa pobral do domu rybára Šimona. Šimonova svokra bola ťažko chorá a lomcovala ňou vysoká horúčka. Prosili ho, aby ju uzdravil.
042	LUK	004	039	Ježiš sa sklonil nad chorú a na jeho slovo horúčka zmizla. Žena vstala z postele a šla im pripraviť jedlo.
042	LUK	004	040	Keď zapadlo slnko, všetci k nemu privádzali svojich blízkych, ktorí trpeli rozličnými ťažkosťami. Ježiš na nich kládol ruky a uzdravoval ich.
042	LUK	004	041	Mnohých oslobodil aj od démonov, ktorí kričali: „Ty si Syn Boží!“ Ale Ježiš im pohrozil, lebo nechcel, aby práve oni hovorili, že je Mesiáš.
042	LUK	004	042	Zavčasu ráno odišiel z domu na osamelé miesto. Ľudia ho všade hľadali, a keď ho našli, chceli mu zabrániť, aby od nich odišiel.
042	LUK	004	043	Ale on im povedal: „Aj ostatným mestám musím hlásať radostnú správu o prichádzajúcom Božom kráľovstve, veď na to ma Boh poslal.“
042	LUK	004	044	A tak prechádzal judskou krajinou a kázal v synagógach.
042	LUK	005	001	Jedného dňa stál Ježiš na brehu Genezaretského jazera, obklopený obrovským zástupom ľudí, ktorí sa okolo neho tlačili, lebo chceli počuť Božie slovo.
042	LUK	005	002	Všimol si na brehu dve prázdne loďky. Rybári z nich vystúpili a prali siete.
042	LUK	005	003	Ježiš nastúpil na loďku, ktorá patrila Šimonovi, a poprosil ho, aby s ním odrazil od brehu. Potom si sadol a kázal odtiaľ zástupom.
042	LUK	005	004	Keď skončil, povedal Šimonovi: „Poď teraz s loďkou na miesto, kde je hlboká voda, a roztiahnite tam siete na lov.“
042	LUK	005	005	Šimon odpovedal: „Učiteľ, celú noc sme tvrdo pracovali a nič sme nechytili. Ale ak je to tvoje prianie, spustíme siete do vody.“
042	LUK	005	006	Vyplávali a vylovili také množstvo rýb, až sa im trhali siete.
042	LUK	005	007	Museli si zavolať na pomoc rybárov z druhej loďky. Čoskoro boli obe loďky také plné rýb, že sa takmer potápali.
042	LUK	005	008	Keď to Šimon Peter videl, padol pred Ježišom na kolená a prosil: „Odíď odo mňa, Pane, veď ja som hriešny človek!“
042	LUK	005	009	Peter bol totiž ohromený z takého nezvyčajného úlovku. Úžas sa zmocnil aj jeho spoločníkov:
042	LUK	005	010	Jakuba a Jána, synov Zebedejových. Ježiš Šimonovi povedal: „Neboj sa! Odteraz nebudeš loviť ryby, ale budeš zachraňovať ľudí pre večnosť.“
042	LUK	005	011	A len čo prirazili s loďkami k brehu, všetko tam nechali a šli za Ježišom.
042	LUK	005	012	V jednom mestečku stretol Ježiš človeka postihnutého ťažkým malomocenstvom. Úbožiak si pred neho kľakol a prosil: „Pane, keby si chcel, mohol by si ma uzdraviť.“
042	LUK	005	013	Ježiš vystrel ruku, dotkol sa ho a povedal: „Áno, chcem. Buď zdravý!“ A v tej chvíli nezostalo po malomocenstve ani stopy.
042	LUK	005	014	Ježiš mu prikázal, aby o tom nikomu nehovoril. „Choď a ukáž sa kňazovi! Potom prines Mojžišovým zákonom predpísanú obeť vďačnosti na dôkaz, že si zdravý.“
042	LUK	005	015	Zvesť o Ježišovi počulo čoraz viac ľudí. Prichádzali za ním veľké zástupy: chceli počúvať jeho učenie a byť uzdravení zo svojich chorôb.
042	LUK	005	016	On však často odchádzal na opustené miesto a tam sa modlil.
042	LUK	005	017	Jedného dňa, práve keď učil, zhromaždili sa farizeji a učitelia Zákona z rozličných miest Galiley a Judska, ba aj z Jeruzalema. Posadali si okolo neho a počúvali ho. Boh mu dal moc uzdravovať.
042	LUK	005	018	Akýsi muži priniesli na nosidlách ochrnutého človeka a chceli ho priniesť k Ježišovi.
042	LUK	005	019	Nemohli sa však k nemu cez to množstvo ľudí dostať. Vyšli teda na strechu a cez otvor spustili ochrnutého na nosidlách priamo pred Ježiša.
042	LUK	005	020	Keď Ježiš videl ich vieru, povedal: „Priateľ môj, tvoje hriechy sú odpustené.“
042	LUK	005	021	Učitelia Zákona a farizeji uvažovali: „Kto si myslí, že je! To je predsa rúhanie! Veď iba Boh má právo odpúšťať hriechy!“
042	LUK	005	022	Ježiš dobre vedel, čo si myslia, preto povedal: „Prečo sa pohoršujete vo svojich srdciach?
042	LUK	005	023	Veď čo je ľahšie? Povedať ochrnutému: ‚Tvoje hriechy sú odpustené‘, alebo mu prikázať: ‚Vstaň a choď!‘
042	LUK	005	024	Ale aby ste vedeli, že Syn človeka má moc na zemi odpúšťať hriechy…“ Vtedy sa obrátil k ochrnutému a povedal mu: „Vstaň a vezmi si svoje lôžko. Môžeš ísť domov!“
042	LUK	005	025	Ochrnutý hneď pred očami všetkých vstal a zbalil si rohož. Pobral sa domov a cestou hlasno chválil Boha.
042	LUK	005	026	Všetkých sa zmocnil úžas a oslavovali Boha. V bázni hovorili jeden druhému: „To, čo sme dnes videli, bolo naozaj mimoriadne!“
042	LUK	005	027	Keď Ježiš neskôr vyšiel z domu, všimol si na colnici vyberača poplatkov, ktorý sa volal Lévi. Povedal mu: „Poď, staň sa mojím nasledovníkom!“
042	LUK	005	028	A Lévi nechal všetko tak, vstal a šiel za ním.
042	LUK	005	029	Vo svojom dome potom usporiadal na Ježišovu počesť veľkú hostinu. Pozval na ňu aj mnoho ďalších vyberačov poplatkov.
042	LUK	005	030	Farizeji a učitelia Zákona sa na tom pohoršovali a vyčítali učeníkom: „Prečo si sadáte za stôl s takou spodinou?“
042	LUK	005	031	Ježiš im na to povedal: „Lekára nepotrebujú zdraví, ale chorí.
042	LUK	005	032	Neprišiel som volať k Bohu tých, čo sú presvedčení o vlastnej spravodlivosti, ale hriešnikov, aby sa odvrátili od svojich hriechov.“
042	LUK	005	033	Niektorí ľudia Ježišovi vyčítali: „Nasledovníci Jána Krstiteľa i nasledovníci farizejov sa často postia a modlia, ale tvoji sa nepostia vôbec.“
042	LUK	005	034	Ježiš im odpovedal: „Majú vari svadobčania, ktorých pozval ženích, dôvod smútiť, kým je s nimi?
042	LUK	005	035	Ale prídu dni, keď bude ženích od nich vzatý, a potom sa budú postiť.“
042	LUK	005	036	Potom im povedal aj podobenstvo: „Nikto predsa neodtrhne kus látky z nových šiat, aby ním zaplátal starý odev. Zničil by tak nové šaty a na staré by nová záplata ani nepristala.
042	LUK	005	037	A nikto nebude nalievať mladé víno do starých kožených mechov, lebo kvasiace víno by staré mechy roztrhlo, a tak by jedno i druhé vyšlo nazmar.
042	LUK	005	038	Preto mladé víno patrí do nových mechov.
042	LUK	005	039	Ale vy dávate prednosť starému vínu. Vravíte, že staré víno je lepšie.“
042	LUK	006	001	Raz v sobotu prechádzal Ježiš a jeho učeníci obilným poľom. Učeníci trhali klasy, mrvili ich a zrná jedli.
042	LUK	006	002	Videli to farizeji a pohoršovali sa: „Čo to robíte? V sobotu sa to predsa nesmie!“
042	LUK	006	003	Ježiš im odpovedal: „Nikdy ste nečítali, čo urobil kráľ Dávid, keď on aj jeho družina boli hladní?
042	LUK	006	004	Ako vošiel do chrámu, vzal a jedol posvätné chleby, ktoré smeli jesť iba kňazi? Nečítali ste, ako z tých chlebov dal aj svojim spoločníkom?“
042	LUK	006	005	A potom ešte dodal: „Veď Syn človeka má právo rozhodnúť aj o tom, čo sa v sobotu smie robiť a čo nie!“
042	LUK	006	006	V inú sobotu vošiel Ježiš do synagógy a vyučoval. Bol tam aj človek s ochrnutou pravou rukou.
042	LUK	006	007	Učitelia Zákona a farizeji napäto striehli, čo urobí. Ak postihnutého uzdraví, budú mať výbornú príležitosť vzniesť proti nemu obvinenie.
042	LUK	006	008	Ale Ježiš dobre poznal ich myšlienky. Vyzval muža s ochrnutou rukou: „Poď sem a postav sa do prostriedku, aby ťa všetci videli.“ Muž poslúchol.
042	LUK	006	009	Nato oslovil Ježiš farizejov a učiteľov Zákona: „Mám pre vás otázku: Je dovolené konať v sobotu dobro alebo nie? Má sa život zachrániť, alebo zničiť?“
042	LUK	006	010	Každému z nich sa pozrel do očí a potom mužovi povedal: „Vystri ruku!“ Poslúchol a ruku mal opäť zdravú.
042	LUK	006	011	Ježišových odporcov to veľmi nahnevalo a začali sa medzi sebou radiť, čo by mohli s Ježišom urobiť.
042	LUK	006	012	V tých dňoch vystúpil Ježiš na vrch a celú noc tam strávil s Bohom na modlitbe.
042	LUK	006	013	Keď sa rozvidnelo, zavolal si k sebe učeníkov, vyvolil si z nich dvanástich a nazval ich apoštolmi. Boli to:
042	LUK	006	014	Šimon, ktorého volali aj Peter; Ondrej, jeho brat; Jakub a Ján; Filip a Bartolomej;
042	LUK	006	015	Matúš a Tomáš; Jakub, syn Alfejov a Šimon, ktorého volali Horlivec;
042	LUK	006	016	Júda, syn Jakubov a Judáš Iškariotský, ktorý ho neskôr zradil.
042	LUK	006	017	Keď zostúpili z vrchu na rovinu, očakával ich už veľký zástup Ježišových stúpencov a davy ľudí z Jeruzalema i z celého Judska, ba aj z pobrežných miest Týru a Sidonu.
042	LUK	006	018	Prišli ho počúvať, ale aj dať sa uzdraviť. Vyliečil mnohých, ktorých trápili rozličné choroby spôsobené nečistými duchmi.
042	LUK	006	019	Všetci sa ho túžili aspoň dotknúť, lebo z neho vychádzala uzdravujúca moc.
042	LUK	006	020	Tu sa Ježiš obrátil na svojich učeníkov a povedal: „Radujte sa, vy chudobní, lebo vám patrí Božie kráľovstvo.
042	LUK	006	021	Radujte sa, ktorí trpíte hladom, lebo Boh vás nasýti. Radujte sa, ktorí teraz plačete, lebo príde čas, keď sa budete smiať.
042	LUK	006	022	Radujte sa, keď vás budú nenávidieť, vylučovať spomedzi seba, potupovať a hanobiť vaše mená preto, že sa hlásite k Synovi človeka.
042	LUK	006	023	Tešte sa a jasajte od radosti, kedykoľvek sa to bude diať, lebo vás v nebi čaká veľká odmena: veď tak isto zaobchádzali ich predkovia s prorokmi.
042	LUK	006	024	Ale beda vám, bohatí, lebo vy už tu na zemi máte svoje potešenie.
042	LUK	006	025	Beda vám, ktorí sa cítite nasýtení, lebo raz budete trpieť hladom. Beda vám, ktorí sa ľahkomyseľne smejete, lebo raz budete trpko nariekať.
042	LUK	006	026	A beda vám, ak vás všetci vychvaľujú, veď kedysi sa ich otcovia rovnako správali k falošným prorokom.“
042	LUK	006	027	„Ale vám, ktorí ma počúvate, radím: Milujte svojich nepriateľov. Robte dobre tým, ktorí vás nenávidia.
042	LUK	006	028	Žehnajte tých, ktorí vás preklínajú, a proste o Božie požehnanie pre tých, ktorí vám krivdia.
042	LUK	006	029	Ak ťa niekto udrie po líci, nastav mu aj druhé. Ak od teba niekto žiada košeľu, daj mu aj kabát.
042	LUK	006	030	Každému, kto ťa o niečo prosí, daj, a ak si niekto vzal, čo patrí tebe, nevymáhaj to naspäť.
042	LUK	006	031	Správajte sa k ľuďom tak, ako chcete, aby sa oni správali k vám.
042	LUK	006	032	Aké uznanie by ste chceli za to, že budete prejavovať lásku iba tým, ktorí milujú vás? To robia aj bezbožníci.
042	LUK	006	033	Akú odmenu by ste chceli za to, že budete robiť dobre len tým, ktorí robia dobre vám? To isté predsa robia aj bezbožníci.
042	LUK	006	034	A akú by ste mali zásluhu, ak by ste požičiavali iba tým, o ktorých viete, že vám to vždy vrátia? Veď aj bezbožní ľudia požičiavajú s tým, že sa im to ľudia vrátia.
042	LUK	006	035	Vy však konajte inak. Milujte svojich nepriateľov. Robte im dobre! Požičiavajte a nevymáhajte naspäť. Veď je pre vás pripravená bohatá odmena a budete deťmi Boha Najvyššieho. Boh je totiž dobrý aj k ľuďom nevďačným a zlým.
042	LUK	006	036	Buďte teda milosrdní, ako je milosrdný aj váš Otec.“
042	LUK	006	037	„Nesúďte a nebudete súdení. Nikoho neodsudzujte a ani vy nebudete odsúdení. Odpúšťajte a aj vám bude odpustené.
042	LUK	006	038	Dávajte ochotne a aj Boh vás zahrnie svojimi darmi. Váš dar sa vám vráti dobre utlačenou, utrasenou, vrchovatou mierou. Lebo akou mierou dávate vy – malou či veľkou – takou bude namerané aj vám.“
042	LUK	006	039	Ježiš im povedal aj prirovnanie: „Čo sa stane, ak slepý vedie slepého? Vari nespadnú obaja do jamy?
042	LUK	006	040	Žiak nie je väčší ako jeho učiteľ. Ale ak na sebe pracuje, môže sa mu vyrovnať.
042	LUK	006	041	Prečo sa staráš o smietku v oku svojho brata, ale brvno vo vlastnom oku si si nevšimol?
042	LUK	006	042	Ako sa opovážiš povedať: ‚Brat môj, dovoľ, nech ti vyberiem smietku z oka‘, a pritom brvno vo vlastnom oku nevidíš? Pokrytec, najprv odstráň brvno z vlastného oka, a až potom budeš môcť dobre vidieť, ako odstrániť triesku z oka svojho brata.“
042	LUK	006	043	„Dobre zaštepený strom nerodí plané ovocie a planý strom nemôže rodiť ušľachtilé ovocie.
042	LUK	006	044	Každý strom sa pozná podľa ovocia. Veď z bodliakov sa neoberajú figy ani z tŕnia hrozno.
042	LUK	006	045	Dobrý človek rozdáva z dobrého pokladu svojho srdca dobré veci. Zlý človek má srdce plné zla, šíri iba zlo. Lebo jeho ústa hovoria iba to, čím je preplnené jeho srdce.“
042	LUK	006	046	„Prečo ma stále oslovujete: ‚Pane, Pane‘, ale nerobíte to, čo vám hovorím?
042	LUK	006	047	Každý, kto prichádza ku mne, počúva, čo hovorím, a podľa toho aj koná,
042	LUK	006	048	podobá sa človeku, ktorý staval dom. Kopal hlboko a základy položil na skale. Keď sa prihnala povodeň a vody sa zapreli do domu, nepohol sa, lebo mal pevné základy.
042	LUK	006	049	Ale ten, kto počúva moje slová, no nežije podľa nich, podobá sa človeku, ktorý si postavil dom bez základov. Keď sa prihnala povodeň, dom sa zrútil a zostali z neho iba ruiny.“
042	LUK	007	001	Keď to všetko povedal poslucháčom, vrátil sa späť do Kafarnauma.
042	LUK	007	002	Tam mal istý rímsky dôstojník sluhu, ktorého si veľmi vážil, a ten na smrť ochorel.
042	LUK	007	003	Keď sa dôstojník dopočul o Ježišovi, poslal k nemu židovských starších s prosbou, aby prišiel a uzdravil mu sluhu.
042	LUK	007	004	Tí sa pobrali k Ježišovi a naliehavo ho prosili: „Zaslúži si, aby si mu pomohol.
042	LUK	007	005	Má rád náš národ, ba dal nám postaviť aj synagógu.“
042	LUK	007	006	Ježiš šiel s nimi. A keď už bol neďaleko dôstojníkovho domu, ten poslal k nemu svojich priateľov s odkazom: „Pane, neobťažuj sa, nie som hoden, aby si vstúpil pod moju strechu.
042	LUK	007	007	Preto som sa ani neodvážil prísť za tebou osobne. No stačí, ak povieš slovo, a môj sluha určite vyzdravie.
042	LUK	007	008	Veď aj ja sa musím podriaďovať rozkazom svojich veliteľov a sám dávam príkazy vojakom. Ak niektorému poviem: ‚Choď!‘, tak ide, a ak rozkážem inému: ‚Príď!‘, tak príde. A ak poviem svojmu sluhovi: ‚Urob to!‘, tak to urobí!“
042	LUK	007	009	Keď to Ježiš počul, bol veľmi prekvapený. Obrátil sa k zástupu, ktorý ho sprevádzal, a povedal: „Vravím vám, že v celom izraelskom národe som nestretol človeka, ktorý by mal takú veľkú vieru!“
042	LUK	007	010	Keď sa dôstojníkovi poslovia vrátili domov, našli sluhu zdravého.
042	LUK	007	011	Hneď nato sa Ježiš pobral do mesta Naim. Šli s ním jeho učeníci a veľký zástup ľudí.
042	LUK	007	012	Keď prišli až k mestskej bráne, stretli pohrebný sprievod. Pochovávali jediného syna istej vdovy. Sprevádzalo ju mnoho ľudí z mesta.
042	LUK	007	013	Keď ju Pán videl, prišlo mu jej ľúto a povedal: „Neplač!“
042	LUK	007	014	Potom pristúpil bližšie k máram, dotkol sa ich a tí, čo ich niesli, zastali. Ježiš povedal: „Chlapec, vravím ti, vstaň!“
042	LUK	007	015	Ten, čo bol mŕtvy, sa zrazu posadil a začal sa zhovárať s ľuďmi okolo. Tak Ježiš vrátil matke syna.
042	LUK	007	016	Všetkých naplnila veľká bázeň a zvelebovali a oslavovali Boha: „Prišiel k nám veľký prorok! Boh navštívil svoj ľud!“
042	LUK	007	017	Správa o tejto udalosti sa rozniesla po celom Judsku i po celom okolí.
042	LUK	007	018	Správy o všetkom, čo Ježiš robil, priniesli Jánovi jeho učeníci. Dvoch z nich si Ján zavolal
042	LUK	007	019	a poslal ich k Ježišovi s otázkou: „Si naozaj Mesiáš, ktorý mal prísť, alebo máme čakať niekoho iného?“
042	LUK	007	020	Keď prišli za Ježišom, povedali mu: „Ján Krstiteľ nás poslal, aby sme sa ťa opýtali, či si naozaj Mesiáš, ktorý mal prísť, alebo máme čakať niekoho iného?“
042	LUK	007	021	Práve, keď tam boli, Ježiš uzdravil mnohých trpiacich – chorých, posadnutých zlými duchmi a mnohým slepým vrátil zrak.
042	LUK	007	022	Odpovedal im: „Choďte a povedzte Jánovi, čo ste videli a čo ste počuli: slepí vidia, chromí chodia, malomocní sú uzdravení, hluchí počujú, mŕtvi sa prebúdzajú k životu a chudobným sa zvestuje radostná správa.
042	LUK	007	023	Šťastný je ten, kto mi dôveruje.“
042	LUK	007	024	Keď Jánovi poslovia odišli, začal Ježiš rozprávať o Jánovi zástupom: „Keď ste šli na judskú púšť, čo ste chceli obdivovať? Trstinu kolísanú vetrom?
042	LUK	007	025	Alebo ste chceli vidieť človeka oblečeného do drahých šiat? Ale veď tí žijú v prepychu v kráľovských palácoch.
042	LUK	007	026	Alebo ste chceli počuť proroka? Áno, poznali ste ešte niekoho väčšieho ako proroka.
042	LUK	007	027	Ján je ten, o ktorom prorok Malachiáš napísal: ‚Posielam svojho posla pred tebou, aby ti pripravil cestu.‘
042	LUK	007	028	Vedzte, že medzi všetkými ľuďmi, ktorí sa kedy narodili, niet nikoho, kto by prevyšoval Jána Krstiteľa, a predsa i ten najmenší v nebeskom kráľovstve je väčší ako on.“
042	LUK	007	029	Všetci, ktorí počuli Jána kázať – a boli medzi nimi aj ľudia pochybnej povesti – nechali sa od neho pokrstiť. Tým uznali, že spôsob, akým Boh koná, je správny.
042	LUK	007	030	Farizeji a učitelia Zákona však Jánov krst odmietli, lebo nepochopili, že aj oni potrebujú Božie odpustenie.
042	LUK	007	031	Ježiš pokračoval: „Ku komu mám prirovnať ľudí ako vy? Komu sa podobajú?
042	LUK	007	032	Sú ako deti, ktoré sa hrajú na námestí chvíľu na svadbu, chvíľu na pohreb a vzájomne si vyčítajú: ‚Pískali sme vám, ale netancovali ste.‘ ‚A my sme vám zasa smutne spievali, a neplakali ste.‘
042	LUK	007	033	Keď prišiel Ján Krstiteľ, nejedol chleba a nepil víno a vraveli, že je posadnutý,
042	LUK	007	034	ale keď prišiel Syn človeka, ktorý je a pije, vravíte pohŕdavo: ‚Pozrite sa na toho nenažranca a opilca, ktorý sa priatelí so zdieračmi a kadejakou spodinou.‘
042	LUK	007	035	Dokonalosť Božej múdrosti dokážu tí, čo sa ňou nechajú viesť.“
042	LUK	007	036	Jeden z farizejov pozval Ježiša na obed. Ježiš pozvanie prijal a stoloval s ním.
042	LUK	007	037	V tom meste žila žena veľmi zlej povesti. Keď sa dozvedela, že Ježiš je na návšteve u farizeja Šimona, priniesla alabastrovú nádobku so vzácnym vonným olejom.
042	LUK	007	038	S plačom pristúpila odzadu k jeho nohám, zmáčala ich slzami, utierala svojimi vlasmi, bozkávala a natierala olejom.
042	LUK	007	039	Keď to videl hostiteľ, povedal si v duchu: „Keby to bol prorok, vedel by, že tá žena je veľká hriešnica a nedovolil by, aby sa ho čo i len dotkla.“
042	LUK	007	040	V tom ho Ježiš oslovil: „Rád by som sa ťa, Šimon, na niečo spýtal.“ – „Prosím, len vrav,“ povedal Šimon.
042	LUK	007	041	„Jeden z veriteľov mal dvoch dlžníkov. Prvý mu bol dlžný päťsto denárov, druhý päťdesiat.
042	LUK	007	042	Keďže ani jeden nemal z čoho dlžobu zaplatiť, odpustil obidvom. Čo myslíš, ktorý z tých dvoch ho bude mať radšej?“ –
042	LUK	007	043	„Myslím, že ten, ktorému viac odpustil,“ odpovedal Šimon. „Správne uvažuješ,“ odpovedal Ježiš.
042	LUK	007	044	Potom ukázal na ženu pri svojich nohách a povedal Šimonovi: „Pozri na tú ženu. Keď som prišiel do tvojho domu, nedoniesol si vodu na umytie nôh, ako je zvykom. Táto žena mi ich však umyla svojimi slzami a poutierala vlastnými vlasmi.
042	LUK	007	045	Na uvítanie si ma nebozkal, ale táto žena mi neprestáva bozkávať nohy.
042	LUK	007	046	Nepotrel si mi hlavu olejom, ale ona mi vzácnym olejom natierala nohy.
042	LUK	007	047	Veľká láska, ktorú mi táto žena prejavila, je dôkazom, že jej bolo odpustených mnoho hriechov. Ten, kto si neuvedomuje potrebu Božieho odpustenia, ten vie prejaviť len veľmi málo lásky.“
042	LUK	007	048	Ježiš potom povedal žene: „Tvoje hriechy sú odpustené.“
042	LUK	007	049	Ľudia, ktorí boli na hostine, si v duchu vraveli: „Kto si myslí, že je, keď si trúfa odpúšťať hriechy!?“
042	LUK	007	050	Ježiš však žene znovu povedal: „Boh ťa zachránil pre tvoju dôveru vo mňa. Môžeš ísť a Boží pokoj bude s tebou.“
042	LUK	008	001	Ježiš potom chodil z mesta do mesta, z dediny do dediny a všade prinášal radostnú zvesť o Božom kráľovstve. Sprevádzalo ho jeho dvanásť učeníkov a
042	LUK	008	002	niektoré ženy, ktoré zbavil démonov a uzdravil z rozličných chorôb. Boli to: Mária zvaná Magdaléna, z ktorej vyhnal sedem démonov;
042	LUK	008	003	Jana, žena Herodesovho správcu Chúzu; Zuzana a mnohé iné, ktoré sa o nich starali z vlastných prostriedkov.
042	LUK	008	004	Keď sa raz okolo Ježiša zhromaždilo mnoho ľudí zo všetkých kútov, vyrozprával im toto podobenstvo:
042	LUK	008	005	„Roľník vyšiel na pole zasiať obilie. Ako rozsieval, niektoré zrnko padlo na cestu, kde ho buď pošliapali ľudia, alebo ho vyzobali vtáci.
042	LUK	008	006	Iné padlo do skalnatej pôdy, vyklíčilo, ale hneď uschlo, lebo nemalo dostatok vlahy.
042	LUK	008	007	Ďalšie padlo do tŕnia, ktoré ho prerástlo a udusilo.
042	LUK	008	008	Jedno však padlo do úrodnej pôdy, vyrástlo klíčilo a vyhnalo do plného klasu, v ktorom bolo až sto zŕn.“ Keď dorozprával toto podobenstvo, povedal: „Kto má uši na počúvanie, nech počúva!“
042	LUK	008	009	Neskôr sa ho učeníci spytovali, čo to podobenstvo znamená.
042	LUK	008	010	Odpovedal im: „Vám už Boh zjavil tajomstvá Božieho kráľovstva. Ostatným však hovorím v podobenstvách, aby boli nútení rozmýšľať. Oni však počúvajú, ale nerozumejú, pozerajú sa, ale nevidia.
042	LUK	008	011	Zmysel tohto podobenstva je nasledovný:
042	LUK	008	012	Zrno je Božie posolstvo ľuďom. Cesta, na ktorú padajú prvé zrná, to sú tvrdé srdcia tých, čo počúvajú Božie slovo, ale potom príde diabol a vytrhne im ho zo srdca, aby neuverili a neboli zachránení.
042	LUK	008	013	Skalnatá pôda predstavuje tých, ktorí s radosťou prijímajú slovo, ale nedovolia, aby sa v nich zakorenilo a prinieslo úrodu. Veria, že Božie slovo je správne, no len čo prídu nejaké prekážky, odpadnú.
042	LUK	008	014	Zrno, čo spadlo do tŕnia, to sú tí, ktorí počúvajú Božie slovo a veria, ale ich vieru udusia starosti, honba za bohatstvom a užívaním života, takže neprinesú úžitok.
042	LUK	008	015	A napokon zrno v dobrej pôde sú tí, ktorí dychtivo počúvajú slovo, zachovávajú ho v dobrom a úprimnom srdci a prinášajú trvalý úžitok.“
042	LUK	008	016	„Nikto predsa nerozsvieti lampu, aby ju prikryl nádobou alebo strčil pod posteľ, ale postaví ju na svietnik, aby svietila všetkým v dome.
042	LUK	008	017	Všetko, čo je teraz skryté, sa raz dostane na svetlo a všetko, čo je ešte tajomné, bude raz zjavné.
042	LUK	008	018	Dbajte teda na to, ako počúvate. Lebo ten, kto žije podľa Božieho slova, bude mu rozumieť stále viac. Ale ten, kto podľa neho nežije, čoskoro prestane rozumieť aj to, čo mu je teraz jasné.“
042	LUK	008	019	Potom za ním prišla jeho matka a bratia, ale nemohli sa k nemu dostať pre zástup.
042	LUK	008	020	Ľudia mu oznámili: „Tvoja matka a bratia stoja vonku a chcú sa s tebou stretnúť.“
042	LUK	008	021	On im však odpovedal: „Moja matka a moji bratia sú tí, ktorí počúvajú Božie slovo a žijú podľa neho.“
042	LUK	008	022	Jedného dňa povedal Ježiš svojim učeníkom: „Preplavme sa na druhý breh jazera.“ Nastúpili teda spoločne do loďky
042	LUK	008	023	a odrazili od brehu. Kým sa plavili, Ježiš zaspal. Onedlho sa strhla veľká búrka s víchricou. Ocitli sa vo veľkom nebezpečenstve, lebo do loďky sa im začala naberať voda a hrozilo, že sa potopí.
042	LUK	008	024	Učeníci pristúpili k Ježišovi a budili ho: „Učiteľ! Učiteľ! Utopíme sa!“ Ježiš vstal, pohrozil vetru aj valiacim sa vlnám. Búrka utíchla a rozhostilo sa ticho.
042	LUK	008	025	Potom sa opýtal učeníkov: „Kde je vaša viera?“ Predesení sa čudovali a pýtali sa jeden druhého: „Kto to vlastne je, že dáva príkazy vetru i vode a poslúchajú ho?“
042	LUK	008	026	Pristáli na druhom brehu jazera oproti Galilei, v kraji Gerazénov.
042	LUK	008	027	Len čo Ježiš vystúpil z loďky, vyšiel mu oproti z mesta Gadary akýsi muž posadnutý démonmi. Už dlhý čas sa potuloval neoblečený a miesto domu spával v prázdnych hroboch vytesaných do skaly.
042	LUK	008	028	Keď zbadal Ježiša, zreval, hodil sa pred ním na kolená a kričal: „Čo odo mňa chceš, Ježišu, Syn najvyššieho Boha! Prosím ťa, nemuč ma!“
042	LUK	008	029	To povedal preto, lebo Ježiš prikázal nečistému duchu, aby vyšiel z toho človeka. Už dlho ho totiž ovládal, a hoci mal ruky aj nohy často spútané reťazami, putá popretŕhal a démon ho hnal na pusté miesta.
042	LUK	008	030	Ježiš sa ho spýtal: „Aké meno ti dali?“ – „Légia,“ zaznela odpoveď. Bol totiž posadnutý mnohými zlými duchmi.
042	LUK	008	031	A tí prosíkali, aby ich Ježiš neposlal do bezodnej priepasti.
042	LUK	008	032	Na neďalekom svahu sa pásla veľká črieda svíň. Démoni ho požiadali, aby im dovolil vojsť do nich. Dovolil im to.
042	LUK	008	033	Ihneď opustili úbožiaka a vošli do svíň. Črieda sa splašila, hnala sa po strmom úbočí do jazera a utopila sa v ňom.
042	LUK	008	034	Keď pastieri videli, čo sa stalo, rozutekali sa a každému o tom v meste i po dedinách hovorili.
042	LUK	008	035	Ľudia sa prichádzali pozrieť, čo sa vlastne stalo. Prišli k Ježišovi a videli, ako mu pri nohách pokojne sedí muž, z ktorého vyšli démoni, oblečený a zdravý. To ich vydesilo.
042	LUK	008	036	Tí, čo boli svedkami tejto udalosti im totiž rozprávali, ako bol tento posadnutý človek uzdravený.
042	LUK	008	037	Zmocnila sa ich taká hrôza, že všetci, čo tam bývali, začali Ježiša prosiť, aby z ich kraja odišiel. A tak nastúpil do loďky, aby sa vrátil späť.
042	LUK	008	038	Muž, ktorého Ježiš vyslobodil z moci démonov, ho prosil, aby smel zostať s ním, ale Ježiš ho poslal preč so slovami:
042	LUK	008	039	„Vráť sa domov a rozprávaj všetkým, aký zázrak Boh urobil!“ Muž poslúchol, vrátil sa do mesta a všade rozprával, aké dobrodenie mu Ježiš vykonal.
042	LUK	008	040	Na druhom brehu jazera ho srdečne uvítal zástup ľudí, ktorí ho tu čakali.
042	LUK	008	041	Bol medzi nimi aj predstavený židovskej synagógy Jairos. Padol Ježišovi k nohám a úpenlivo ho prosil, aby šiel do jeho domu,
042	LUK	008	042	lebo jeho jediná dcéra, ktorá mala iba dvanásť rokov, zomierala. Ježiš sa pobral s ním, ale zovšadiaľ sa tlačil zástup ľudí.
042	LUK	008	043	Bola tam aj istá žena, ktorá už dvanásť rokov trpela krvácaním, a hoci minula na lekárov celý svoj majetok, ani jednému sa ju nepodarilo vyliečiť.
042	LUK	008	044	Pristúpila k Ježišovi zozadu, dotkla sa okraja jeho plášťa a v tej chvíli pocítila, že prestala krvácať.
042	LUK	008	045	„Kto sa ma to dotkol?“ spýtal sa Ježiš. Keď sa nikto nechcel priznať, Peter namietol: „Majstre, veď pozri, koľko veľa je tu ľudí. Mohlo sa stať, že niekto do teba sotil.“
042	LUK	008	046	Ale Ježiš odpovedal: „Niekto sa ma úmyselne dotkol a viem, že moja moc mu pomohla.“
042	LUK	008	047	Keď žena videla, že sa to nedá utajiť, prišla celá rozochvená k Ježišovi, padla pred ním na kolená a pred všetkými sa priznala, prečo sa ho dotkla, aj ako bola hneď uzdravená.
042	LUK	008	048	„Dcéra, tvoja viera ťa uzdravila. Môžeš pokojne odísť,“ povedal jej Ježiš.
042	LUK	008	049	Kým sa zhováral so ženou, priniesol ktosi z Jairovho domu správu: „Tvoja dcéra už zomrela, neobťažuj Majstra.“
042	LUK	008	050	Keď to Ježiš počul, povedal otcovi: „Neboj sa, dôveruj mi, a tvoja dcéra bude zachránená!“
042	LUK	008	051	Keď prišli k Jairovmu domu, nedovolil nikomu vojsť dnu. Vzal so sebou iba Petra, Jána, Jakuba a rodičov dievčatka.
042	LUK	008	052	Tam už všetci oplakávali mŕtvu a srdcervúco nariekali. Ježiš im povedal: „Neplačte, veď neumrela, iba spí.“
042	LUK	008	053	Do očí sa mu vysmiali, lebo vedeli, že je naozaj mŕtva.
042	LUK	008	054	Chytil ju za ruku a zvolal: „Dievčatko, vstaň!“
042	LUK	008	055	A ono hneď ožilo a vstalo. Povedal: „Dajte sa mu najesť!“
042	LUK	008	056	Rodičov sa zmocnil úžas, ale Ježiš im prikázal, aby nikomu nevraveli, čo sa stalo.
042	LUK	009	001	Ježiš si zvolal svojich dvanástich učeníkov a dal im silu a právomoc vyháňať všetkých démonov a liečiť choroby.
042	LUK	009	002	Potom ich poslal hlásať Božie kráľovstvo a uzdravovať chorých.
042	LUK	009	003	Povedal im: „Nič si neberte na cestu; ani palicu, ani tašku, ani chlieb, ani peniaze, ba ani odev na prezlečenie.
042	LUK	009	004	Kde vám poskytnú prístrešie, tam bývajte, kým sa nepoberiete ďalej.
042	LUK	009	005	A ak vás niekde neprijmú, nevnucujte sa; odíďte a straste si pred nimi aj prach zo svojich nôh, aby ste ich tak varovali pred Božím hnevom.“
042	LUK	009	006	Učeníci sa vydali na cestu, chodili z dediny do dediny, všade prinášali radostnú zvesť o záchrane a uzdravovali chorých.
042	LUK	009	007	Chýr o Ježišových zázrakoch sa dostal až do uší vladára Galiley Herodesa, ktorý nevedel, čo si o tom má myslieť. Niektorí totiž tvrdili, že to vstal z mŕtvych Ján Krstiteľ, ktorého dal Herodes popraviť.
042	LUK	009	008	Iní sa nazdávali, že sa znova zjavil prorok Eliáš, ďalší usudzovali, že vstal jeden z dávnych prorokov.
042	LUK	009	009	„Ja som predsa dal Jána sťať,“ vravel Herodes. „Kto len môže byť ten človek, o ktorom počúvam také zvláštne veci?“ Preto sa s ním veľmi túžil stretnúť.
042	LUK	009	010	Keď sa apoštoli vrátili, porozprávali Ježišovi všetko, čo robili. Utiahol sa s nimi do ústrania neďaleko mesta Betsaida.
042	LUK	009	011	Len čo sa však ľudia dozvedeli, kam šiel, vybrali sa za ním. Ježiš ich prijal, znova im hovoril o Božom kráľovstve a uzdravoval tých, ktorí to potrebovali.
042	LUK	009	012	Zvečerievalo sa. Prišli za ním dvanásti učeníci a pripomenuli mu: „Povedz ľuďom, aby si šli do okolitých dediniek a osád nájsť nocľah a jedlo, lebo tu na tejto pustatine nič nezoženú.“
042	LUK	009	013	„Vy sa im postarajte o jedlo!“ povedal Ježiš učeníkom. „My?“ začudovali sa. „Veď máme iba päť chlebov a dve ryby. Alebo máme azda ísť a nakúpiť potravu pre celý tento zástup?“
042	LUK	009	014	Len mužov tam bolo asi päťtisíc.
042	LUK	009	015	„Usaďte všetkých na zem do skupín asi po päťdesiatich,“ rozkázal učeníkom. Urobili podľa jeho pokynu.
042	LUK	009	016	Potom vzal tých päť chlebov a dve ryby, uprel zrak k nebu a poďakoval za ne Bohu. Rozlamoval chleby a podával učeníkom, aby ich roznášali ľuďom.
042	LUK	009	017	Všetci sa dosýta najedli a ešte sa nazbieralo aj dvanásť košov zvyškov.
042	LUK	009	018	Raz, keď sa Ježiš v súkromí modlil, opýtal sa učeníkov: „Za koho ma ľudia pokladajú?“
042	LUK	009	019	„Niektorí za Jána Krstiteľa,“ odpovedali mu, „iní za Eliáša, ďalší vravia, že to vstal z mŕtvych jeden z dávnych prorokov.“
042	LUK	009	020	„A vy? Kto som podľa vás?“ spýtal sa ich priamo. „Ty si Bohom zasľúbený Mesiáš,“ odpovedal Peter.
042	LUK	009	021	Ježiš im však prikázal, aby o tom nikomu nehovorili,
042	LUK	009	022	a dodal: „Syn človeka musí veľa trpieť. Židovskí vodcovia, veľkňazi a učitelia Zákona ho odsúdia, zabijú, ale na tretí deň vstane z mŕtvych.“
042	LUK	009	023	Potom povedal aj ostatným: „Kto ma chce nasledovať, nech prestane myslieť na seba, deň čo deň nech nesie svoj kríž a ide za mnou.
042	LUK	009	024	Každý, kto by chcel zachrániť svoj život, stratí ho, ale kto stratí svoj život pre mňa, získa ho.
042	LUK	009	025	Veď čo by mal človek z toho, keby získal hoc aj celý svet, ale svoj život premrhal alebo ho stratil?
042	LUK	009	026	Kto ma odmieta a hanbí sa za mňa i za moje slová, toho raz odmietne aj Syn človeka, keď príde v sprievode anjelov vo svojej sláve a v sláve Otcovej.
042	LUK	009	027	A niektorí z vás ešte za svojho života uvidia moc Božieho kráľovstva.“
042	LUK	009	028	Asi týždeň po tomto rozhovore vzal Ježiš so sebou Petra, Jakuba a Jána a vystúpil na vrch modliť sa.
042	LUK	009	029	Pri modlitbe sa zmenil výraz jeho tváre a jeho oblečenie sa stalo žiarivo bielym.
042	LUK	009	030	Potom sa s ním začali zhovárať dvaja muži – Mojžiš a Eliáš,
042	LUK	009	031	ktorí sa im zjavili v žiarivej nádhere. Rozprávali sa s Ježišom o jeho odchode, ktorý ho čaká v Jeruzaleme.
042	LUK	009	032	Petra a jeho druhov zmáhala únava, ale keď nakoniec premohli spánok, uvideli Ježiša žiariaceho nebeským jasom a vedľa neho tých dvoch mužov.
042	LUK	009	033	Keď Mojžiš a Eliáš od Ježiša odchádzali, Peter celý zmätený, zvolal: „Majstre, to je dobre, že sme tu! Postavme tu tri stany: tebe, Mojžišovi a Eliášovi.“
042	LUK	009	034	Kým to dopovedal, všetkých obkolesil oblak. Učeníci sa vydesili.
042	LUK	009	035	Z oblaku sa však ozval hlas: „Toto je môj vyvolený Syn, toho poslúchajte!“
042	LUK	009	036	Keď hlas doznel, Ježiš zostal sám so svojimi učeníkmi. V tých dňoch však učeníci nikomu nehovorili o tom, čo na vrchu prežili.
042	LUK	009	037	Keď na druhý deň zostúpili z vrchu, vyšiel im oproti veľký zástup ľudí.
042	LUK	009	038	Z davu vykríkol akýsi muž: „Majstre, prosím ťa, ujmi sa môjho syna. Je to moje jediné dieťa.
042	LUK	009	039	Často ho ovládne démon a lomcuje ním tak, že syn kričí a ústa sa mu spenia. Záchvat trvá dlho a veľmi ho vyčerpáva.
042	LUK	009	040	Prosil som tvojich učeníkov, aby mi syna uzdravili, ale nemohli.“
042	LUK	009	041	Ježiš pokarhal učeníkov: „Ach, vy obmedzení a neveriaci ľudia! Dokedy mám byť ešte s vami a znášať vás?“ Potom tomu mužovi povedal: „Priveď mi sem syna!“
042	LUK	009	042	Ako sa chlapec blížil k Ježišovi, démon ho hodil na zem a zmietal ním. Ježiš vyhnal démona a chlapca uzdravil. Tak Ježiš vrátil otcovi jeho syna.
042	LUK	009	043	Všetci žasli nad veľkým prejavom Božej moci. Kým sa všetci nadchýnali zázrakmi, ktoré Ježiš urobil, vravel svojim učeníkom:
042	LUK	009	044	„Počúvajte ma a dobre si pamätajte tieto slová: Syn človeka má byť vydaný do rúk ľudí.“
042	LUK	009	045	Učeníci však jeho slovám nerozumeli. Ich myseľ bola totiž zastretá a nemali ani odvahu opýtať sa, čo má Ježiš na mysli.
042	LUK	009	046	Potom sa začali dohadovať, kto z nich je najdôležitejší.
042	LUK	009	047	Ježiš vedel, o čom premýšľajú, a preto pred nich postavil dieťa
042	LUK	009	048	a povedal: „Kto prijíma čo i len jedného zdanlivo nedôležitého človeka, ako je toto dieťa, v mojom mene, mňa prijíma. A kto mňa prijíma, prijíma aj toho, ktorý ma poslal. Ten najbezvýznamnejší medzi vami je v Božích očiach najdôležitejší.“
042	LUK	009	049	Vtedy pristúpil k nemu Ján a povedal mu: „Majstre, videli sme človeka, ktorý v tvojom mene vyháňal démonov. Usilovali sme sa mu v tom zabrániť, lebo nepatrí medzi nás.“
042	LUK	009	050	Ježiš namietol: „Nebráňte mu! Veď kto nie je proti vám, je s vami.“
042	LUK	009	051	Keď sa priblížil čas, v ktorom sa mal Ježiš vrátiť hore do neba, rozhodol sa ísť do Jeruzalema.
042	LUK	009	052	Jedného dňa poslal poslov do samaritánskej dediny, aby tam zohnali nocľah.
042	LUK	009	053	Ale neprijali ho, lebo mal namierené do Jeruzalema.
042	LUK	009	054	Jakuba a Jána to rozhnevalo a povedali: „Majstre, máme na nich privolať oheň z neba ako kedysi Eliáš? Nech tá dedina zhorí!“
042	LUK	009	055	Ale Ježiš sa k nim obrátil a pokarhal ich. (Potom im povedal: „Vravíte, akoby ste ani neboli moji učeníci.
042	LUK	009	056	Syn človeka predsa neprišiel ľudí zahubiť, ale zachrániť.“) A tak sa pobrali do inej dediny.
042	LUK	009	057	Ako sa uberali cestou, ktosi mu povedal: „Pôjdem za tebou všade, kamkoľvek pôjdeš.“
042	LUK	009	058	No Ježiš mu odpovedal: „Líšky majú svoje nory a vtáci svoje hniezda, ale Syn človeka nemá kde hlavu skloniť.“
042	LUK	009	059	Iného muža vyzval: „Poď za mnou!“ Ale ten váhal a vyhováral sa: „Dovoľ mi, aby som najprv pochoval otca.“
042	LUK	009	060	Ježiš mu odpovedal: „Nech tí, čo sú mŕtvi, pochovajú svojich mŕtvych. Ty choď a hovor ľuďom o Božom kráľovstve.“
042	LUK	009	061	Iný mu zase povedal: „Budem ťa nasledovať, ale najprv mi dovoľ, aby som sa rozlúčil so svojou rodinou.“
042	LUK	009	062	Ježiš mu povedal: „Ak chce oráč vyorať brázdu, nesmie sa obracať naspäť. Kto nie je ochotný ísť hneď, nie je súci pre Božie kráľovstvo.“
042	LUK	010	001	Ježiš si potom vyvolil ešte sedemdesiatich dvoch iných učeníkov a poslal ich po dvoch do každého mesta a dediny, ktoré mienil navštíviť.
042	LUK	010	002	Pred odchodom im povedal: „Proste Pána žatvy, aby vám poslal na pomoc viacerých žencov, lebo pole, ktoré treba zožať, je obrovské a pracovníkov je málo.
042	LUK	010	003	Choďte! Posielam vás ako ovce medzi vlkov.
042	LUK	010	004	Neberte si so sebou peniaze, ani tašku, ani obuv! A cestou sa nezdržiavajte!
042	LUK	010	005	Keď vojdete do niektorého domu, najprv im zaželajte: ‚Pokoj tomuto domu!‘
042	LUK	010	006	Ak vás prijmú v pokoji, pokoj sa usídli v tom dome. No ak vás odmietnu, pokoj zostane vám.
042	LUK	010	007	Tam, kde vás prijmú, zdržte sa a prijmite ich pohostinstvo, lebo pracovník má právo na svoju mzdu. Neprechádzajte z domu do domu.
042	LUK	010	008	Ak vás prijmú v niektorom meste: prijmite, čím vás ponúknu,
042	LUK	010	009	uzdravujte chorých a hlásajte: ‚Božie kráľovstvo je celkom blízko vás.‘
042	LUK	010	010	Ale ak vás v niektorom meste neprijmú, vyjdite do jeho ulíc a rozhláste:
042	LUK	010	011	‚Vytriasame na vás ešte aj prach zo svojich nôh. Vezmite však na vedomie, že aj k vám prichádza Božie kráľovstvo.‘
042	LUK	010	012	Hovorím vám, že v deň Božieho súdu bude obyvateľom Sodomy ľahšie než tomuto mestu.“
042	LUK	010	013	Potom Ježiš začal hovoriť o galilejských mestách, kde mnohí v neho neuverili: „Beda ti, Korazim! Beda ti, Betsaida! Keby sa v pohanských mestách Týre a Sidone stali také zázraky ako u vás, ich obyvatelia by už dávno robili pokánie a prejavili by najhlbšiu ľútosť nad svojimi vinami.
042	LUK	010	014	A tak Týru a Sidonu bude v deň posledného súdu ľahšie ako vám.
042	LUK	010	015	A čo mám povedať o vás, obyvatelia Kafarnauma? Myslíte si, že Boh vás vyvýši až po samé nebo? Zrútite sa do priepasti večného zahynutia!“
042	LUK	010	016	Potom povedal svojim učeníkom: „Kto vás počúva, mňa počúva. Kto však vás odmieta, mňa odmieta, a tým odmieta toho, ktorý ma poslal.“
042	LUK	010	017	Neskôr sa tí sedemdesiati dvaja učeníci vrátili s radostnými správami: „Pane, aj démoni sa nám podrobujú, keď vyslovíme tvoje meno!“
042	LUK	010	018	Odpovedal im: „Áno, videl som satana padať z neba ako blesk!
042	LUK	010	019	Dal som vám moc potláčať moc tohto nepriateľa, šliapať po hadoch a škorpiónoch. Nebojte sa, nič vám nemôže ublížiť.
042	LUK	010	020	No neradujte sa príliš z toho, že sa vám podrobujú mocnosti zla, radujte sa predovšetkým z toho, že vaše mená sú zapísané v nebesiach.“
042	LUK	010	021	V tej chvíli naplnil Duch Svätý Ježiša veľkou radosťou a povedal: „Velebím ťa, Otče, Pán neba aj zeme, že si schoval tieto pravdy pred vzdelanými a múdrymi tohto sveta a zjavil si ich tým, ktorí sú ako deti. Áno, ďakujem ti, Otče, lebo tak sa ti to páči.“
042	LUK	010	022	Ježiš potom povedal zástupu: „Môj Otec mi všetko zveril do rúk. Nik iný nevie, kým Syn skutočne je, okrem môjho Otca. Ani Otca nepozná nikto, iba Syn, a ten, komu sa to Syn rozhodne zjaviť.“
042	LUK	010	023	Potom sa obrátil k svojim dvanástim učeníkom a povedal im: „Radujte sa, že všetko smiete vidieť na vlastné oči.
042	LUK	010	024	Mnohí proroci a králi túžili vidieť, čo vy vidíte, ale nevideli; ako aj počuť, čo vy počujete, ale nepočuli.“
042	LUK	010	025	Jeden zo znalcov Zákona chcel vyskúšať Ježiša a spýtal sa ho: „Majstre, čo mám robiť, aby som zdedil večný život?“
042	LUK	010	026	Ježiš mu odpovedal otázkou: „Čo o tom hovorí Mojžišov zákon? Čo tam čítaš?“
042	LUK	010	027	Znalec mu zacitoval slová zo Zákona: „Miluj Pána, svojho Boha, z celého srdca, z celej duše, celou silou i celou svojou mysľou a svojho blížneho miluj tak, ako miluješ seba samého!“
042	LUK	010	028	„Správne,“ povedal Ježiš. „Konaj tak a budeš žiť.“
042	LUK	010	029	Keďže znalec podľa toho nežil, hľadal výhovorku, ktorou by ospravedlnil svoje konanie. Opýtal sa preto Ježiša: „Ale kto je môj blížny?“
042	LUK	010	030	Nato mu Ježiš vyrozprával tento príbeh: „Istý muž sa uberal z Jeruzalema dolu do Jericha. Cestou ho prepadli banditi, ukradli mu šaty aj peniaze, zbili ho a polomŕtveho nechali ležať pri ceste.
042	LUK	010	031	Náhodou šiel tadiaľ kňaz, ale keď ho videl, radšej ho obišiel.
042	LUK	010	032	Potom šiel tadiaľ aj nejaký Levita. Ale keď zbadal toho muža, aj on radšej prešiel na druhú stranu cesty.
042	LUK	010	033	Napokon šiel po tej ceste aj Samaritán. Keď videl zraneného, prišlo mu ho nesmierne ľúto.
042	LUK	010	034	Pristúpil k nemu, ošetril mu rany olejom a vínom, obviazal mu ich, vysadil na svojho oslíka, zaviezol do hostinca a tam sa oňho staral.
042	LUK	010	035	Na druhý deň dal hostinskému dva denáre a poprosil ho: ‚Postaraj sa oňho, a ak ťa to bude stáť viac, doplatím ti, keď sa budem vracať.‘“
042	LUK	010	036	„Čo myslíš,“ spýtal sa Ježiš, „ktorý z tých troch mužov bol skutočným blížnym tomu úbožiakovi, čo ho prepadli banditi?“
042	LUK	010	037	Znalec odpovedal: „Ten, čo mu pomohol.“ „Tak teraz choď a konaj podobne,“ povedal mu Ježiš.
042	LUK	010	038	Ježiš s učeníkmi pokračovali v ceste do Jeruzalema. V jednej dedine ho pozvala do svojho domu žena, ktorá sa volala Marta.
042	LUK	010	039	Jej sestra Mária si sadla na zem a pozorne počúvala Ježišove slová.
042	LUK	010	040	Marta mala zatiaľ plné ruky práce s prípravou pohostenia. O chvíľu prišla k Ježišovi a vyčítavo mu povedala: „Pane, nezdá sa ti to nesprávne, že moja sestra si tu nečinne sedí a všetku prácu necháva na mňa? Povedz jej, aby mi pomohla!“
042	LUK	010	041	Ale Ježiš jej povedal: „Marta, Marta, trápiš sa a znepokojuješ pre mnohé nepodstatné veci.
042	LUK	010	042	A pritom len jedno je potrebné. Mária si zvolila správne, vybrala si to, čo jej nikto nevezme.“
042	LUK	011	001	Raz sa Ježiš opäť modlil v ústraní. Keď skončil, poprosil ho jeden z učeníkov: „Pane, nauč nás, ako sa máme modliť. Veď aj Ján to učil svojich učeníkov.“
042	LUK	011	002	Ježiš mu povedal: „Keď sa modlíte, hovorte: ‚Otče, nech je vzdaná úcta a česť tvojmu menu. Nech príde tvoje kráľovstvo.
042	LUK	011	003	Dávaj nám chlieb na každý deň
042	LUK	011	004	a odpusť nám naše viny, ako aj my odpúšťame každému, kto sa previňuje voči nám. A nedovoľ, aby sme podľahli pokušeniu.‘“
042	LUK	011	005	Potom ešte doložil: „Predstavte si, že niekto z vás má priateľa a o polnoci zaklope uňho so žiadosťou: ‚Prosím ťa, požičaj mi tri chleby.
042	LUK	011	006	Dostal som nečakanú návštevu a nemám ju čím pohostiť.‘
042	LUK	011	007	Priateľ neotvorí a namrzene odpovie: ‚Daj mi pokoj! Nevidíš, že je už zamknuté? Všetci sme už v posteli a deti spia. Nebudem predsa vstávať, aby som ti dal chlieb.‘
042	LUK	011	008	Poviem vám: aj keď najprv odmietne vstať, hoci je to jeho priateľ, napokon mu predsa vyhovie, lebo sa nedal odbiť a naliehavo prosil.
042	LUK	011	009	Preto vám hovorím: Proste a dostanete, hľadajte a nájdete, klopte a otvorí sa vám!
042	LUK	011	010	Lebo kto prosí, dostane, kto hľadá, nájde, a kto klope, tomu otvoria.
042	LUK	011	011	Je azda medzi vami taký otec, ktorý by dal svojmu synovi kameň, keby prosil o chlieb, alebo by mu dal hada, keby prosil o rybu?
042	LUK	011	012	Alebo by mu dal škorpióna namiesto vajca?
042	LUK	011	013	Ak teda vy, hoci ste zlí, viete dávať svojim deťom dobré dary, o čo skôr dá váš nebeský Otec Svätého Ducha tým, čo ho o to prosia.“
042	LUK	011	014	Raz Ježiš vyhnal zlého ducha z nemého človeka. Keď ľudia počuli, že nemý hovorí, čudovali sa.
042	LUK	011	015	Niektorí však namietali: „To mu Belzebul, knieža démonov, prepožičal moc, preto ho zlí duchovia poslúchajú.“
042	LUK	011	016	Iní pochybovačne žiadali, aby urobil znamenie z neba, ktorým by potvrdil, že ho poslal Boh.
042	LUK	011	017	Ale on poznal ich myšlienky, a preto povedal: „Kráľovstvu, ktoré je vnútorne rozdelené, a v ktorom ľudia proti sebe bojujú, hrozí zánik. A podobne rodine, v ktorej vládne zvada a hádky.
042	LUK	011	018	Ak by teda satan bojoval sám proti sebe, ako môže obstáť jeho kráľovstvo?
042	LUK	011	019	Ak som ja dostal moc od Belzebula, od koho ju dostali vaši žiaci? Veď tiež vyháňajú démonov! Oni sami dokážu, že sa mýlite.
042	LUK	011	020	Ale ak vyháňam démonov Božou mocou, to je dôkaz, že k vám prišlo Božie kráľovstvo.
042	LUK	011	021	Ak svoj dom stráži silný, dobre ozbrojený muž, nemusí sa báť o svoj majetok.
042	LUK	011	022	Ale ak ho napadne niekto silnejší a premôže ho, odníme mu zbraň, na ktorú sa spoliehal a zmocní sa jeho majetku.
042	LUK	011	023	Kto nie je so mnou, je proti mne, a kto nezhromažďuje so mnou, rozptyľuje.“
042	LUK	011	024	„Keď je z človeka vyhnaný nečistý duch, blúdi po suchých, vyprahnutých miestach a hľadá, kam by sa utiahol. Ak také miesto nenájde, povie si: ‚Vrátim sa, odkiaľ som vyšiel.‘
042	LUK	011	025	Keď sa tam vráti, zistí, že jeho príbytok je uprataný a vyzdobený.
042	LUK	011	026	Ide teda, nájde sedem iných duchov, horších, ako je sám, vojdú dnu a usídlia sa tam. Taký človek je na tom horšie ako predtým.“
042	LUK	011	027	Pri tých slovách akási žena zo zástupu nahlas zvolala: „Šťastná je žena, ktorá ťa porodila a odchovala!“
042	LUK	011	028	Ježiš jej však na to povedal: „Ešte šťastnejší sú tí, ktorí počujú Božie slovo a žijú podľa neho.“
042	LUK	011	029	Obklopoval ho čoraz väčší zástup a tak začal kázať: „Len bezbožní ľudia si vyžadujú zázračné dôkazy, že ma poslal Boh. Ale nedostanú iné znamenie, iba znamenie Jonášovo.
042	LUK	011	030	Tak ako bol Jonáš znamením pre obyvateľov Ninive, tak bude aj Syn človeka znamením tomuto ľudu.
042	LUK	011	031	Kráľovná z juhu vystúpi na súde a odsúdi týchto ľudí, lebo sama neváhala podniknúť dlhú cestu, aby poznala Šalamúnovu múdrosť, a tu je predsa niekto omnoho väčší ako Šalamún.
042	LUK	011	032	A podobne aj obyvatelia Ninive vystúpia na súde proti takýmto ľuďom a odsúdia ich, lebo oni oľutovali svoje činy, keď počúvali Jonáša, a tu je predsa niekto väčší, ako bol Jonáš.“
042	LUK	011	033	„Nikto predsa nerozsvieti lampu, aby ju prikryl nádobou alebo strčil pod posteľ, ale postaví ju na stôl, aby svietila všetkým v dome.
042	LUK	011	034	Oči sú pre teba ako lampa, ktorá dáva svetlo. Ak je tvoje oko čisté, tvoj život bude naplnený svetlom, ale ak sa zakalí, bude aj celé tvoje telo v tme.
042	LUK	011	035	Dbaj teda, aby nič nebránilo prenikaniu svetla, a aby ničím nebolo zatienené. Ak bude tvoje vnútro naplnené svetlom a nebude v tebe nijaký tmavý kút,
042	LUK	011	036	vtedy aj celý tvoj život bude plný svetla, akoby ťa svetlo prežiarilo svojím jasom.“
042	LUK	011	037	Keď dohovoril, pozval ho jeden z farizejov k sebe na obed. Ježiš prišiel a sadol si za stôl.
042	LUK	011	038	Vynechal obradné umývanie rúk pred jedlom, čo farizeja nemilo prekvapilo.
042	LUK	011	039	Ježiš mu povedal: „Vy farizeji umývate všetko iba zvonka, ale na vnútro nedbáte, vnútri ste plní chamtivosti a zloby.
042	LUK	011	040	Zaslepenci! Či ten, ktorý stvoril vonkajšok, nestvoril aj to, čo je vo vnútri?
042	LUK	011	041	Či štedrosť nie je najlepším dôkazom vašej čistoty?
042	LUK	011	042	Beda vám, farizeji, ktorí starostlivo dbáte, aby ste dávali desiatu čiastku z mäty, ruty či iných bylín, ale zabúdate na spravodlivosť a lásku, ktorú žiada Boh. Na tom vám malo záležať, desiatky sú samozrejmosťou.
042	LUK	011	043	Beda vám, farizeji! Radi vyhľadávate čestné miesta v synagógach a vyžadujete, aby vás ľudia na ulici úctivo zdravili.
042	LUK	011	044	Beda vám! Ste ako zabudnuté hroby, po ktorých ľudia chodia a nevedia, aká nečistota sa v nich skrýva.“
042	LUK	011	045	Nato mu jeden z učiteľov Zákona povedal: „Učiteľ, to, čo hovoríš, nás uráža!“
042	LUK	011	046	Ježiš mu na to povedal: „Beda aj vám, učiteľom Zákona! Uvaľujete na ľudí bremená, ktoré nevládzu uniesť, ale sami pre nich nie ste ochotní ani len prstom pohnúť, aby ste im pomohli.
042	LUK	011	047	Beda vám! Staviate pomníky prorokom, ktorých zabili vaši otcovia.
042	LUK	011	048	Nijako sa od svojich predkov nelíšite – čo hovoria proroci vás nezaujíma.
042	LUK	011	049	Boh vo svojej prozreteľnosti povedal: ‚Pošlem k nim prorokov a poslov, ale oni niektorých zabijú a ostatných budú prenasledovať.‘
042	LUK	011	050	Preto na vašu hlavu padne vina za preliatu krv všetkých božích mužov
042	LUK	011	051	od Ábela až po Zachariáša, ktorý zahynul medzi oltárom a svätyňou. Hovorím vám, že aj vy budete braní na zodpovednosť za to, čo sa stalo.
042	LUK	011	052	Beda vám, učitelia Zákona! Privlastnili ste si kľúč, ktorým sa dajú otvoriť dvere pravého poznania. Sami ste nevošli, a tým, ktorí chceli vojsť, ste zabránili.“
042	LUK	011	053	Tieto slová strašne popudili farizejov a učiteľov Zákona,
042	LUK	011	054	začali doňho dorážať a klásť mu zákerné otázky, aby ho mohli pre nejaký výrok obžalovať.
042	LUK	012	001	Medzitým sa okolo neho zhromaždili neprehľadné zástupy, dobre že sa navzájom nepošliapali. Ježiš však najprv prehovoril k svojim učeníkom: „Dajte si pozor na pokrytectvo farizejov. Je ako kvas, ktorý ľahko prenikne celým cestom.
042	LUK	012	002	Nič sa nedá navždy zatajiť, aby sa raz neodhalilo, a nič nie je natoľko utajené, aby raz nevyšlo najavo.
042	LUK	012	003	Všetko, čo ste povedali potme, bude hovorené vo svetle. A čo ste si šepkali za zatvorenými dvermi, sa bude hlásať zo striech.“
042	LUK	012	004	„Vám, svojim priateľom, radím: Nebojte sa tých, ktorí vás môžu pripraviť o život, ale nič viac vám urobiť nemôžu.
042	LUK	012	005	Poviem vám, koho sa máte báť. Bojte sa toho, kto má moc zabiť aj uvrhnúť do pekla. Toho berte vážne!
042	LUK	012	006	Koľko stojí päť vrabcov? Pár halierov, nie viac. A pritom Boh nezabudne ani na jedného z nich.
042	LUK	012	007	Aj vlasy na vašej hlave sú všetky zrátané. A preto sa nebojte, lebo máte v jeho očiach väčšiu cenu ako celý kŕdeľ vrabcov.“
042	LUK	012	008	„A ubezpečujem vás, že kto sa ku mne prizná pred ľuďmi, k tomu sa prizná aj Syn človeka pred Božími anjelmi.
042	LUK	012	009	Ale kto mňa zaprie pred ľuďmi, toho zapriem pred anjelmi.
042	LUK	012	010	Každý, kto hovorí proti Synovi človeka, môže získať odpustenie. Ale tomu, kto sa rúha Svätému Duchu, tomu odpustené nebude.
042	LUK	012	011	Keď vás budú vypočúvať pred úradmi a súdmi, keď vás povedú do synagóg, netrápte sa, čo poviete na svoju obhajobu,
042	LUK	012	012	lebo Duch Svätý vám v pravej chvíli ukáže, čo povedať.“
042	LUK	012	013	Ktosi zo zástupu ho poprosil: „Majstre, povedz môjmu bratovi, aby sa so mnou spravodlivo rozdelil o dedičstvo.“
042	LUK	012	014	Ježiš mu odpovedal: „Nie som tu nato, aby som vás delil alebo rozsudzoval vaše spory.“
042	LUK	012	015	A všetkým povedal: „Varujte sa chamtivosti, lebo zmyslom života nie je hromadenie bohatstva.“
042	LUK	012	016	A svoje slová doplnil týmto podobenstvom: „Jednému bohatému človeku polia tak zarodili,
042	LUK	012	017	že nemal kde uskladniť úrodu. Rozmýšľal, čo urobiť,
042	LUK	012	018	až napokon zvolal: ‚Už viem, čo urobím! Staré stodoly zbúram, postavím väčšie a všetky zásoby uložím do nich.
042	LUK	012	019	Potom si budem môcť povedať: Teraz máš zásoby na mnohé roky, užívaj si život, jedz, pi a zabávaj sa.‘
042	LUK	012	020	Boh mu však povedal: ‚Blázon, už tejto noci umrieš, a komu zostane to, čo si si nahromadil?‘
042	LUK	012	021	Tak je to s každým, kto si hromadí majetky na zemi, ale nemá bohatstvo, ktoré má v Božích očiach skutočnú hodnotu.“
042	LUK	012	022	Potom sa obrátil k svojim učeníkom a povedal im: „Netrápte sa o to, čo budete jesť a piť, aby ste žili, ani o to, do čoho zaodejete svoje telo.
042	LUK	012	023	Veď život je viac ako pokrm a telo je dôležitejšie ako šaty.
042	LUK	012	024	Všimnite si havrany! Nesejú, nežnú, nemajú stodoly a Boh ich živí. A vy máte predsa pre neho väčšiu cenu ako vtáci!
042	LUK	012	025	Je medzi vami niekto, kto by si vlastnou snahou dokázal čo i len o kúsok predĺžiť svoj život?
042	LUK	012	026	Ak nedokážete ani to, prečo sa potom trápite o ostatné?
042	LUK	012	027	Všimnite si poľné kvetiny. Nepradú, netkajú, a predsa ani Šalamún v celom svojom kráľovskom majestáte nebol tak skvostne oblečený ako ktorákoľvek z nich.
042	LUK	012	028	Keď teda Boh tak krásne odieva kvety, ktoré dnes kvitnú a zajtra zhoria v ohni, či sa tým skôr nepostará o vás? To mu tak málo dôverujete?
042	LUK	012	029	A tak sa toľko netrápte tým, čo budete jesť a piť.
042	LUK	012	030	Veď tým všetkým sa znepokojujú ľudia, ktorí nepoznajú Boha. Váš nebeský Otec však vie, že aj tieto veci potrebujete.
042	LUK	012	031	No usilujte sa predovšetkým o Božie kráľovstvo, a on vám pridá všetko, čo budete potrebovať.
042	LUK	012	032	A nebojte sa o budúcnosť, hoci je vás len hŕstka! Váš Otec vám chce darovať kráľovstvo.
042	LUK	012	033	Predajte, čo máte a rozdajte tým, ktorí to potrebujú! Budete tak mať poklad v nebesiach, ktorý nijaký zlodej neukradne ani mole nerozožerú.
042	LUK	012	034	Lebo kde je váš poklad, tam bude aj vaše srdce.“
042	LUK	012	035	„Buďte pripravení slúžiť a majte rozsvietené lampy.
042	LUK	012	036	Buďte ako sluhovia, ktorí čakajú na svojho pána: keď príde zo svadby, otvoria mu dvere hneď, ako zaklope.
042	LUK	012	037	Veľká radosť čaká tých, ktorí bdejú a čakajú na jeho návrat. On sám ich usadí za stôl, vezme si zásteru a bude ich obsluhovať.
042	LUK	012	038	Šťastní budú tí, ktorých Pán nájde bdieť, či príde zvečera, o polnoci alebo až na svitaní.
042	LUK	012	039	Uvedomte si, že keby pán domu vedel, kedy príde zlodej, zabránil by mu vlámať sa do svojho domu.
042	LUK	012	040	Tak aj vy buďte pripravení na príchod Syna človeka. Príde vtedy, keď to budete najmenej čakať.“
042	LUK	012	041	Peter sa ho spýtal: „Pane, toto podobenstvo vravíš len nám, alebo je určené všetkým?“
042	LUK	012	042	Ježiš odpovedal: „Ako sa správa verný a prezieravý správca, ktorého pán poveril, aby rozdeľoval pokrm ostatným pracovníkom?
042	LUK	012	043	Ak sa pán vráti a zistí, že dobre koná svoju prácu,
042	LUK	012	044	odmení ho a zverí mu do správy všetko, čo má.
042	LUK	012	045	Ale beda správcovi, ktorý by si povedal: ‚Môj pán sa tak skoro nevráti‘, a začal by zle zaobchádzať s tými, ktorí mu boli zverení, sám by hodoval a opíjal sa.
042	LUK	012	046	Jeho pán sa vráti nečakane v deň a hodinu, o ktorej to nečakal: vyženie ho a naloží s ním ako s neverným sluhom.
042	LUK	012	047	Kruto ho potrestá, lebo vedel, čo má robiť, ale nerobil to.
042	LUK	012	048	No sluha, ktorý nepozná vôľu svojho pána a vykoná niečo trestuhodné, dostane miernejší trest. Lebo kto mnoho dostal, od toho sa aj mnoho očakáva, a komu mnoho zverili, od toho sa bude aj mnoho požadovať.“
042	LUK	012	049	„Prišiel som zapáliť oheň na zemi: aký by som bol rád, keby už vzbĺkol.
042	LUK	012	050	Najprv však musím prejsť krstom utrpenia: ako mi je úzko, kým sa to stane!
042	LUK	012	051	Domnievate sa, že som prišiel darovať zemi pokoj? Nie, ľudia sa budú hádať a bojovať proti sebe.
042	LUK	012	052	Odteraz sa aj rodiny rozdelia: z piatich ľudí budú traja za mňa a dvaja proti mne, alebo naopak.
042	LUK	012	053	Otec bude proti synovi a syn proti otcovi; matka a dcéra budú proti sebe a nevesta proti svokre.“
042	LUK	012	054	Potom sa obrátil k zástupom a povedal: „Keď vidíte, že sa na západe sťahujú mračná, hneď poviete, že bude pršať. A máte pravdu.
042	LUK	012	055	A keď začne fúkať južný vietor, poviete: ‚Dnes bude horúčava‘, a naozaj je horúco.
042	LUK	012	056	Úkazy na nebi a na zemi viete posúdiť? Pokrytci! Prečo potom nechcete vidieť znamenia týchto čias?
042	LUK	012	057	Prečo nie ste ochotní prijať, čo je pravda a konať podľa nej?“
042	LUK	012	058	„Ak ideš so svojím protivníkom na úrad, usiluj sa s nímvdohodnúť už cestou. Inak ťa zavlečie k sudcovi, sudca ťa vydá dozorcovi a dozorca ťa uvrhne do väzenia.
042	LUK	012	059	A nevyjdeš odtiaľ skôr, kým svoju dlžobu nezaplatíš do posledného haliera.“
042	LUK	013	001	V tom istom čase priniesli Ježišovi správu, že Pilát dal povraždiť niektorých Galilejčanov práve v čase, keď prinášali svoje obete.
042	LUK	013	002	Ježiš im na to povedal: „Môžete si myslieť, že títo Galilejčania boli väčší hriešnici ako ostatní z Galiley, a preto ich stihol takýto osud,
042	LUK	013	003	ale nie je to tak. Ak však neoľutujete svoje hriechy, aj vy zahyniete.
042	LUK	013	004	Alebo si myslíte, že tí osemnásti nešťastníci, na ktorých sa zrútila veža v Siloe, boli najväčšími hriešnikmi v Jeruzaleme?
042	LUK	013	005	Vôbec nie! Ak však neoľutujete svoje hriechy, aj vy zahyniete.“
042	LUK	013	006	Potom im porozprával toto podobenstvo: „Istý človek mal vo svojej vinici figovník. Keď však prišiel pooberať ovocie, nič na ňom nenašiel.
042	LUK	013	007	Povedal záhradníkovi: ‚Pozri, už tretí rok čakám, že sa na ňom niečo urodí, ale márne. Vytni ho, lebo tu iba prekáža!‘
042	LUK	013	008	Ale záhradník sa prihováral: ‚Pane, nechaj ho ešte jeden rok! Okopem ho, pohnojím,
042	LUK	013	009	a ak ani na budúci rok neprinesie ovocie, potom ho vytni.‘“
042	LUK	013	010	V jednu sobotu Ježiš opäť učil v synagóge.
042	LUK	013	011	Bola tam žena, ktorá už osemnásť rokov trpela ťažkou chorobou: celá bola zohnutá a nemohla sa vystrieť.
042	LUK	013	012	Keď ju Ježiš videl, zavolal ju k sebe a povedal: „Žena, tvoje trápenie skončilo.“
042	LUK	013	013	Položil na ňu ruky a v tej chvíli sa žena narovnala a oslavovala Boha.
042	LUK	013	014	Ale predstaveného synagógy pobúrilo, že Ježiš uzdravuje v sobotu. Preto sa obrátil k ľuďom v synagóge a napomenul ich: „Šesť dní sa má pracovať. Vtedy prichádzajte a dajte sa uzdravovať, nie v sobotu.“
042	LUK	013	015	Ježiš jemu i ostatným, čo zmýšľali podobne povedal: „Pokrytci! Či vy nepracujete v sobotu? Či každý z vás neodväzuje v sobotu vola alebo osla a nevedie ho napojiť?
042	LUK	013	016	A vy si myslíte, že je to hriech, ak som túto ženu, ktorá je potomkom Abraháma, vyslobodil práve v sobotu? Veď ju satan držal vo svojich putách osemnásť rokov!“
042	LUK	013	017	Táto odpoveď zahanbila Ježišových odporcov, ale celý zástup sa nadchýnal zázračnými činmi, ktoré Ježiš konal.
042	LUK	013	018	„Ako vám ešte môžem priblížiť Božie kráľovstvo? K čomu ho mám prirovnať?“ spýtal sa Ježiš poslucháčov a pokračoval.
042	LUK	013	019	„Je ako nepatrné horčičné semienko, ktoré si človek zaseje v záhrade. Semienko vyklíči a vyrastie z neho veľký strom, na ktorom môžu hniezdiť vtáci.
042	LUK	013	020	K čomu ešte môžem pripodobniť Božie kráľovstvo?
042	LUK	013	021	Je ako kvások, ktorý žena vmiešala do troch meríc múky a celé cesto dobre vykyslo.“
042	LUK	013	022	Ježiš pokračoval na svojej ceste do Jeruzalema. Prechádzal mestami a dedinami a všade kázal.
042	LUK	013	023	Ktosi sa ho spýtal: „Pane, naozaj je málo tých, ktorí budú zachránení?“ Ježiš mu odpovedal:
042	LUK	013	024	„Dvere do neba sú úzke. Usilujte sa zo všetkých síl cez ne prejsť, lebo mnohí sa budú o to pokúšať, ale nedostanú sa dnu.
042	LUK	013	025	Lebo len čo Pán domu príde, zamkne dvere a vy zostanete vonku. Mnohí budete búchať na dvere a volať: ‚Pane, Pane, otvor nám!‘ Pán vám však odpovie: ‚Neviem, kto ste ani odkiaľ ste!‘
042	LUK	013	026	Vtedy sa začnete brániť: ‚Ale veď sme jedávali spolu a učil si na našich uliciach!‘
042	LUK	013	027	No on vám odpovie: ‚Nepoznám vás a neviem, odkiaľ ste prišli! Choďte odo mňa preč, lebo ste páchali zlé veci!‘
042	LUK	013	028	Keď zostanete vonku a uvidíte, že Abrahám, Izák, Jákob a všetci proroci sú v Božom kráľovstve, budete zúfalo nariekať a škrípať zubami.
042	LUK	013	029	Zo všetkých svetových strán prídu ľudia, aby zaujali miesta pri stole v Božom kráľovstve.
042	LUK	013	030	A zapamätajte si: mnohí, ktorými dnes pohŕdajú, tam zaujmú popredné miesta a mnohí, ktorí sú dnes zahŕňaní priazňou a úctou, tam budú medzi poslednými.“
042	LUK	013	031	V tej chvíli za ním prišli niektorí farizeji a varovali ho: „Mal by si odtiaľto utiecť, lebo Herodes ťa chce zabiť.“
042	LUK	013	032	Odpovedal im: „Choďte a povedzte tomu lišiakovi, že v tieto dni budem vyháňať démonov a uzdravovať chorých, ale čoskoro dôjdem do svojho cieľa!
042	LUK	013	033	Čokoľvek sa stane, musím ísť svojou cestou. Veď nie je možné, aby prorok zahynul inde ako v Jeruzaleme.
042	LUK	013	034	Jeruzalem, Jeruzalem! Zabíjaš prorokov a kameňuješ tých, ktorých Boh posiela, aby ti pomohli. Koľko ráz som chcel zhromaždiť tvoje deti, ako sliepka zhromažďuje kuriatka pod ochranné krídla, ale nechceli ste.
042	LUK	013	035	Odteraz bude váš dom pustý. A neuvidíte ma skôr, ako budete volať: ‚Nech je požehnaný ten, ktorý prichádza v Božom mene!‘“
042	LUK	014	001	Raz v sobotu istý popredný farizej pozval Ježiša do svojho domu na obed. Všetci farizeji napäto striehli, čo Ježiš urobí.
042	LUK	014	002	Bol tam totiž aj človek chorý na vodnatieľku. Ježiš sa na neho zadíval,
042	LUK	014	003	a potom sa obrátil na farizejov a učiteľov Zákona s otázkou: „Dovoľuje zákon v sobotu uzdraviť človeka, alebo nie?“
042	LUK	014	004	Oni však mlčali. Ježiš teda vzal chorého za ruku, uzdravil ho a poslal domov.
042	LUK	014	005	Farizejom a učiteľom zákona povedal: „Ak niekomu z vás spadne do nádrže s vodou syn alebo vôl, nevytiahnete ho z nej hneď v sobotu?“
042	LUK	014	006	Na to mu však nemali čo povedať.
042	LUK	014	007	Keď si všimol, ako sa niektorí hostia usilujú zaujať popredné miesta pri stole, povedal im takéto podobenstvo:
042	LUK	014	008	„Ak ťa niekto pozve na svadbu, nesadaj si na predné miesto. Mohlo by sa totiž stať, že príde niekto váženejší ako ty
042	LUK	014	009	a hostiteľ by prišiel za tebou a vyzval ťa: ‚Uvoľni miesto tomuto človeku!‘ A tebe by zostalo už len podradné miesto na konci stola.
042	LUK	014	010	Naopak, ak ťa pozvú, sadni si celkom dozadu. Keď ťa hostiteľ uvidí, príde a povie: ‚Poď, priateľ môj, presadni si dopredu!‘ A to ťa pozdvihne v očiach ostatných hostí.
042	LUK	014	011	Lebo ten, kto sa povyšuje, bude ponížený a ten, kto sa ponižuje, bude povýšený.“
042	LUK	014	012	A hostiteľovi povedal: „Keď usporadúvaš obed alebo večeru, nepozývaj svojich priateľov, bratov, príbuzných či bohatých susedov. Veď títo ľudia ti môžu tvoje pozvanie oplatiť.
042	LUK	014	013	Radšej pozvi na hostinu chudobných, zmrzačených, chromých a slepých.
042	LUK	014	014	Tí sa ti nemajú čím odmeniť, ale ty budeš mať v srdci radosť. A pri vzkriesení spravodlivých ťa Boh za to odmení.“
042	LUK	014	015	Jeden z hostí, čo sedel pri stole s Ježišom, zvolal: „Aké to bude šťastie pre každého, kto bude pozvaný k stolu v Božom kráľovstve!“
042	LUK	014	016	Na to mu Ježiš odpovedal týmto podobenstvom: „Istý muž chystal veľkú hostinu a pozval na ňu mnoho ľudí.
042	LUK	014	017	Keď sa priblížil ten slávnostný deň, poslal svojho sluhu k pozvaným s odkazom: ‚Príďte, všetko je už pripravené!‘
042	LUK	014	018	Ale oni sa začali svorne vyhovárať. Jeden povedal: ‚Kúpil som pole a potrebujem si ho ísť obhliadnuť. Ospravedlň ma, prosím.‘
042	LUK	014	019	Druhý sa vyhovoril: ‚Žiaľ, nemôžem prísť. Kúpil som päť párov volov a musím ich vyskúšať. Ospravedlň ma, prosím.‘
042	LUK	014	020	Ďalší povedal: ‚Práve som sa oženil; nemôžem prísť.‘
042	LUK	014	021	Keď sa sluha vrátil a všetko rozpovedal pánovi, ten sa rozhneval a prikázal mu: ‚Choď rýchlo do ulíc a na námestia a pozvi sem chudobných, zmrzačených, slepých a chromých.‘
042	LUK	014	022	Sluha sa vrátil a povedal: ‚Splnil som tvoj príkaz, ale ešte ostalo dosť miesta.‘
042	LUK	014	023	Tu mu pán prikázal: ‚Choď na poľné cesty a medzi ohrady a každého, koho stretneš, pozvi tak, aby prišli a naplnili môj dom.
042	LUK	014	024	A buďte si istí, že ani jeden z tých, čo boli pozvaní, neokúsi nič z mojej hostiny.‘“
042	LUK	014	025	Za Ježišom šli obrovské zástupy. On sa k nim obrátil a povedal:
042	LUK	014	026	„Kto ma chce nasledovať, musí ma mať radšej ako svojho otca a matku, ako svoju ženu či deti, bratov a sestry, ba väčšmi ako sám seba, inak nemôže byť mojím učeníkom.
042	LUK	014	027	Kto nie je ochotný znášať utrpenie a ťažkosti, ktoré mu nastanú, keď ma bude nasledovať, nemôže byť mojím učeníkom.
042	LUK	014	028	Kto chce stavať dom, musí si najprv urobiť rozpočet a odhadnúť, či bude mať dosť prostriedkov na jeho dokončenie.
042	LUK	014	029	Inak, ak postaví iba základy a stavbu nedokončí, všetci sa mu budú vysmievať:
042	LUK	014	030	‚Pozrite, to je ten, čo začal stavať, ale nedokončil, lebo na to nemal.‘
042	LUK	014	031	Alebo ak niektorému kráľovi hrozí vojna, či najprv nezvolá vojenskú radu a neporadí sa, či môže so svojimi desiatimi tisícami vojakov čeliť dvadsiatim tisícom?
042	LUK	014	032	Ak sa ukáže, že nie, či nepošle svojich poslov vyjednávať o mier skôr, ako ho nepriateľ napadne?
042	LUK	014	033	A podobne je to aj s vami: nikto z vás sa nemôže stať mojím učeníkom, ak sa nevzdá všetkého, čo má.“
042	LUK	014	034	Potom Ježiš pokračoval: „Soľ je užitočná vec. Ale ak stratí svoju chuť, čo jej vráti slanosť?
042	LUK	014	035	Nie je z nej žiadny úžitok a ľudia ju vyhodia. Kto má uši na počúvanie, nech počúva.“
042	LUK	015	001	Do Ježišovej blízkosti často prichádzali výbercovia daní a ľudia zlej povesti, aby ho počúvali.
042	LUK	015	002	Farizeji a učitelia Zákona sa nad tým pohoršovali a vraveli: „S takou zberbou sa priatelí a sedáva s nimi za jedným stolom!“
042	LUK	015	003	Ježiš im na to odpovedal podobenstvom:
042	LUK	015	004	„Keby niekto z vás mal sto oviec a jedna z nich by sa mu stratila, nepokúsil by sa ju nájsť? Nechá tých deväťdesiatdeväť pásť sa a pôjde hľadať tú stratenú, kým ju nenájde.
042	LUK	015	005	A keď ju nájde, vyloží si ju na plecia
042	LUK	015	006	a radostne ju ponesie domov. Zavolá svojich priateľov i susedov a povie im: ‚Radujte sa so mnou, lebo som našiel svoju stratenú ovečku!‘
042	LUK	015	007	Buďte si istí, že v nebi bude ešte väčšia radosť nad jedným hriešnikom, ktorý oľutuje svoje hriechy a obráti sa k Bohu, ako nad deväťdesiatimi deviatimi, ktorí si myslia, že je s nimi všetko v poriadku a nič ľutovať nemusia.“
042	LUK	015	008	„Alebo si predstavte ženu, ktorá má desať strieborných mincí a jedna sa jej doma niekde zakotúľa. Či nerozsvieti svetlo, nepovymetá všetky kúty a nebude hľadať dovtedy, kým ju nenájde?
042	LUK	015	009	A keď ju nájde, určite zavolá všetky svoje susedky a priateľky a povie im: ‚Radujte sa so mnou, lebo som našla svoju stratenú mincu!‘
042	LUK	015	010	A takú radosť majú aj anjeli v nebi nad jedným hriešnikom, ktorý oľutuje svoje hriechy.“
042	LUK	015	011	Potom Ježiš pokračoval ďalším podobenstvom: „Istý muž mal dvoch synov.
042	LUK	015	012	Mladší prišiel za otcom a povedal: ‚Otec, daj mi už teraz podiel z dedičstva, ktoré nám mieniš raz zanechať.‘ A tak otec rozdelil svoj majetok medzi oboch synov.
042	LUK	015	013	O niekoľko dní predal mladší syn svoj podiel a pobral sa z domu do ďalekej krajiny. Tam prehýril všetok svoj majetok.
042	LUK	015	014	Keď všetko premrhal, vypukol v tej krajine hlad a on takmer nemal čo do úst.
042	LUK	015	015	Šiel teda a začal pracovať u jedného obyvateľa tej krajiny. Ten ho poslal na svoje pole pásť svine.
042	LUK	015	016	Túžil sa najesť aspoň strukov, ktorými kŕmili svine, ale ani tých sa mu nedostalo.
042	LUK	015	017	Napokon vstúpil do seba a povedal si: U môjho otca ešte aj robotníci majú chleba nazvyš a ja tu umieram od hladu.
042	LUK	015	018	Vrátim sa domov a poviem otcovi: ‚Otec, previnil som sa voči nebu aj voči tebe
042	LUK	015	019	a dobre viem, že si nezaslúžim, aby si ma ešte nazýval svojím synom. Ale dovoľ mi, aby som u teba mohol pracovať aspoň ako robotník.‘
042	LUK	015	020	A tak sa pobral domov. Otec ho zbadal už z diaľky a naplnený súcitom mu vybehol oproti, objal ho a vybozkával.
042	LUK	015	021	‚Otec môj‘, povedal syn, ‚previnil som sa voči nebu aj voči tebe, nezaslúžim si, aby som bol ešte tvojím synom.‘
042	LUK	015	022	Ale otec prikázal svojim sluhom: ‚Rýchlo prineste najkrajšie šaty a oblečte mu ich! Na prst mu dajte pečatný prsteň a obujte mu topánky!
042	LUK	015	023	Zarežte vykŕmené teľa a pripravte hostinu! Spoločne oslávime jeho návrat.
042	LUK	015	024	Veď je to, akoby bol umrel a zasa ožil; bol stratený a našiel sa.‘ A tak oslavovali jeho návrat.
042	LUK	015	025	Starší syn sa vracal z poľa a počul, ako sa z domu ozýva hudba a tanec.
042	LUK	015	026	Zavolal si jedného sluhu a spýtal sa ho, čo sa deje.
042	LUK	015	027	Sluha mu povedal: ‚Vrátil sa tvoj brat a tvoj otec od radosti, že sa vrátil živý a zdravý, dal zarezať vykŕmené teľa a pripraviť slávnostnú hostinu.‘
042	LUK	015	028	Starší brat sa rozhneval a vôbec nechcel ísť dnu. Otec vyšiel von a prehováral ho.
042	LUK	015	029	Ale syn mu vyčítal: ‚Toľké roky som pre teba drel, vo všetkom som ťa poslúchal, no nikdy si mi nedal ani len kozľa, aby som si pozval na hostinu svojich priateľov.
042	LUK	015	030	A teraz, keď sa vrátil tvoj miláčik, ktorý všetko prehýril s ľahkými ženami, dal si zarezať vykŕmené teľa a usporiadal si mu hostinu!‘
042	LUK	015	031	‚Syn môj drahý‘, povedal mu otec, ‚ty si stále so mnou a všetko, čo mám, je tvoje.
042	LUK	015	032	Ale teraz máme dôvod sa radovať. Veď tvoj brat bol mŕtvy a ožil, bol stratený a našiel sa.‘“
042	LUK	016	001	Potom Ježiš porozprával učeníkom iný príbeh: „Jeden boháč mal správcu a toho obvinili, že zle hospodári so zvereným majetkom.
042	LUK	016	002	Pán si ho dal zavolať a povedal mu: ‚Čo to o tebe počúvam? Predlož mi všetky účty, u mňa si ako správca skončil!‘
042	LUK	016	003	Správca rozmýšľal: ‚Čo teraz? S lopatou robiť nevládzem a žobrať sa hanbím.
042	LUK	016	004	Už viem, čo urobím, aby ma ľudia prichýlili a postarali sa o mňa, keď prídem o prácu.‘
042	LUK	016	005	Zavolal si jedného po druhom dlžníkov svojho pána a spýtal sa prvého: ‚Koľko si dlžný môjmu pánovi?‘
042	LUK	016	006	Dlžník povedal: ‚Sto batov olivového oleja.‘ Správca ho vyzval: ‚Tu máš svoj dlžobný úpis, sadni si a napíš nový na päťdesiat.‘
042	LUK	016	007	Potom sa spýtal druhého dlžníka: ‚A ty si koľko dlžný?‘ Odpovedal: ‚Tisíc vriec pšenice.‘ Správca mu poradil: ‚Vezmi si dlžobný úpis a napíš nový na osemsto.‘
042	LUK	016	008	Pán napokon prefíkaného správcu pochválil, že si počínal prezieravo. Treba priznať, že ľudia tohto sveta bývajú prezieravejší, keď im ide o zisk, ako veriaci.
042	LUK	016	009	Hovorím vám, že hoci sa peniaze dajú ľahko zneužiť, môžete nimi urobiť aj mnoho dobrého a pomôcť veľa ľuďom. Keď sa raz peniaze pominú, budete prijatí do večných príbytkov v nebesiach.“
042	LUK	016	010	Ježiš pokračoval: „Kto je verný v drobnostiach, je verný aj v podstatných veciach. A ten, kto je nespoľahlivý v maličkostiach, zlyháva aj v závažných veciach.
042	LUK	016	011	Ak neviete tu na zemi správne zaobchádzať s majetkom, kto vám zverí pravé bohatstvo?
042	LUK	016	012	Ak ste neboli verní v cudzom, kto vám dá, čo je vaše?
042	LUK	016	013	Ani jeden sluha nemôže slúžiť dvom pánom. Lebo buď jedného bude nenávidieť a druhého milovať, alebo prvému dá prednosť a druhým bude pohŕdať. Nemôžete slúžiť Bohu i majetku.“
042	LUK	016	014	Počuli to farizeji, ktorí sa pachtili za peniazmi, a vysmiali sa mu.
042	LUK	016	015	Ale Ježiš im povedal: „V očiach ľudí sa snažíte vyzerať ako dobrí. Boh však pozná vaše srdce. On pohŕda tým, čo ľudia obdivujú a oceňujú.
042	LUK	016	016	Obdobie Zákona a prorokov sa skončilo Jánom Krstiteľom. Teraz počujete radostnú správu, že prišlo Božie kráľovstvo, a kdekto si robí nárok na vstup do neho.
042	LUK	016	017	Ale nemýľte sa, skôr pominie nebo aj zem, ako by jediná čiarka z Božieho zákona stratila platnosť.
042	LUK	016	018	Napríklad, kto sa rozvádza so svojou ženou a berie si inú, previňuje sa proti prikázaniu ‚nescudzoložíš‘; a kto sa ožení s rozvedenou, takisto cudzoloží.“
042	LUK	016	019	„Bol raz jeden bohatý človek, ktorý sa honosne obliekal, každý deň hodoval a oddával sa pôžitkom.
042	LUK	016	020	Pri bráne jeho domu líhal žobrák Lazár. Telo mal samý vred.
042	LUK	016	021	Mal veľký hlad a túžil ho zahnať aspoň zvyškami z boháčovho stola. Neraz pribehli psy a oblizovali mu otvorené rany.
042	LUK	016	022	Keď Lazár zomrel, anjeli ho preniesli do Abrahámovej blízkosti. Krátko nato zomrel aj boháč. Pochovali ho a jeho duša sa dostala do ríše mŕtvych.
042	LUK	016	023	Tam v mukách zdvihol oči a v diaľke zazrel Abraháma s Lazárom sedieť spolu pri stole.
042	LUK	016	024	‚Otec Abrahám, zmiluj sa nado mnou‘, zavolal. ‚Pošli Lazára, aby si omočil koniec prsta vo vode a zvlažil mi jazyk, lebo trpím v tomto plameni.‘
042	LUK	016	025	Ale Abrahám mu odpovedal: ‚Synu, rozpomeň sa, že ty si žil na zemi v prepychu a hojnosti, no Lazár v biede a utrpení. Ale teraz sa on má dobre a ty trpíš.
042	LUK	016	026	Okrem toho nás delí obrovská priepasť, ktorú nik nemôže prekonať, aj keby chcel.‘
042	LUK	016	027	Nato boháč povedal: ‚Tak ťa prosím, otec Abrahám, pošli ho aspoň k mojim piatim bratom,
042	LUK	016	028	nech ich varuje, aby sa aj oni nedostali na toto miesto utrpenia.‘
042	LUK	016	029	Ale Abrahám mu odpovedal: ‚Majú predsa Písmo, môžu žiť podľa neho.‘
042	LUK	016	030	Boháč však namietal: ‚Nie, otec Abrahám, na Písmo oni nedajú, ale keby niekto vstal z mŕtvych, tomu by uverili a odvrátili sa od svojich hriechov.‘
042	LUK	016	031	Abrahám povedal: ‚Ak nedajú na Mojžišov zákon a prorokov, nedajú sa presvedčiť, ani keby niekto vstal z mŕtvych.‘“
042	LUK	017	001	„Pokušeniam sa na tomto svete vyhnúť nedá,“ povedal Ježiš jedného dňa svojim učeníkom, „beda však tomu, kto ich spôsobuje.
042	LUK	017	002	Bolo by mu lepšie, keby mu dali na krk mlynský kameň a hodili ho do mora, než aby zviedol na zlé jedného z týchto maličkých.
042	LUK	017	003	Dávajte si na to pozor!“ „Ak sa niekto voči tebe previní, pokarhaj ho, a ak to oľutuje, odpusť mu!
042	LUK	017	004	A keby sa to stalo aj sedem ráz za deň a zakaždým by prišiel za tebou s prosbou: ‚Prepáč mi prosím, mrzí ma to‘, zakaždým mu odpusť.“
042	LUK	017	005	Učeníci povedali Pánovi: „Daj nám viac viery!“
042	LUK	017	006	Ježiš im odvetil: „Keby ste mali vieru aspoň ako horčičné semienko a povedali ste tejto moruši: ‚Vytrhni sa aj s koreňmi a zasaď sa do mora!‘ stalo by sa to.“
042	LUK	017	007	„Ak sa váš sluha vráti po celodennej práci z poľa, kde oral alebo pásol, vari mu poviete: ‚Poď, sadni si a najedz sa?‘
042	LUK	017	008	Nie je to skôr tak, že mu prikážete: ‚Priprav večeru a obsluhuj ma, kým sa ja nenajem a nenapijem; keď skončím, môžeš sa navečerať ty?‘
042	LUK	017	009	Bude azda pán ďakovať svojmu sluhovi za to, že urobil, čo mu prikázal?
042	LUK	017	010	Podobne je to aj s vami. Ak urobíte všetko, čo vám Boh ukladá, povedzte: ‚Nie sme výnimočný sluhovia. Vykonali sme iba to, čo bolo našou povinnosťou!‘“
042	LUK	017	011	Cestou do Jeruzalema prechádzal Ježiš územím medzi Samáriou a Galileou.
042	LUK	017	012	Keď prichádzal k akejsi dedine, šlo mu oproti desať malomocných. Zastavili sa
042	LUK	017	013	a zďaleka naňho volali: „Ježišu, Majstre, zmiluj sa nad nami!“
042	LUK	017	014	Pozrel na nich a povedal: „Choďte a ukážte sa kňazom!“ Poslúchli a cestou boli zbavení svojej choroby.
042	LUK	017	015	Jeden z nich, len čo zistil, že je zdravý, vrátil sa a nahlas chválil Boha.
042	LUK	017	016	Padol Ježišovi k nohám a z celého srdca mu ďakoval. Bol to Samaritán.
042	LUK	017	017	Tu sa Ježiš spýtal: „Neuzdravil som vari desiatich? Kde je tých ostatných deväť?
042	LUK	017	018	Okrem tohto cudzinca sa nikto z nich nevrátil, aby sa poďakoval Bohu?“
042	LUK	017	019	Samaritánovi povedal: „Vstaň, môžeš pokojne odísť. Tvoja viera ťa uzdravila.“
042	LUK	017	020	Jedného dňa sa farizeji pýtali Ježiša, kedy príde Božie kráľovstvo. Odpovedal im: „Kráľovstvo Božie neprichádza tak, aby ste to mohli spozorovať.
042	LUK	017	021	Ani sa nedá povedať: ‚Je tu alebo tam.‘ Veď kráľovstvo Božie je už medzi vami!“
042	LUK	017	022	Svojim učeníkom však povedal: „Príde čas, keď si budete túžobne želať, aby ste prežili aspoň jediný deň v kráľovstve Syna človeka. Ale táto túžba sa vám nesplní.
042	LUK	017	023	Nedajte sa mýliť, keď vám budú hovoriť: ‚Kristus je tam‘, alebo: ‚Je tu!‘ Nikam nechoďte, nebežte za tými ľuďmi.
042	LUK	017	024	Ako keď oslepujúci blesk pretne oblohu a ožiari celý obzor, taký jasný bude návrat Syna človeka.
042	LUK	017	025	Najprv však musí mnoho vytrpieť a táto neveriaca generácia ho zavrhne.
042	LUK	017	026	Pri príchode Syna človeka bude život na zemi podobný ako za čias Noacha:
042	LUK	017	027	ľudia jedli, pili, ženili sa a vydávali až do dňa, keď Noe vošiel do korábu. Vtedy prišla potopa, v ktorej všetci zahynuli. Zachránil sa iba Noe so svojou rodinou.
042	LUK	017	028	Podobne to bolo za čias Lota: ľudia jedli, pili, kupovali, predávali, sadili a stavali
042	LUK	017	029	až do dňa, keď Lot vyšiel zo Sodomy. Vtedy Boh zoslal oheň a síru z neba a všetkých zahubil.
042	LUK	017	030	Tak to bude v deň, keď príde Syn človeka.
042	LUK	017	031	Kto bude vtedy na streche domu, nech už nebeží dnu pre veci, ktoré tam má. Kto bude za mestom, nech sa nevracia späť.
042	LUK	017	032	Spomeňte si, čo sa stalo s Lotovou ženou.
042	LUK	017	033	Každý, kto by si chcel zachrániť život, stratí ho, ale kto stratí svoj život, ten ho zachová.
042	LUK	017	034	V tú noc budú dvaja ležať v jednej posteli: jeden bude vzatý, druhý zostane.
042	LUK	017	035	Dve ženy budú spolu mlieť: jedna bude vzatá, druhá zostane.
042	LUK	017	036	[Dvaja muži budú pracovať na poli: jeden bude vzatý, druhý zostane.]“
042	LUK	017	037	Učeníci sa ho spýtali: „Kde, Pane?“ Ježiš im odpovedal: „Kde je mŕtvola, tam sa zlietajú aj supy.“
042	LUK	018	001	Jedného dňa Ježiš vyrozprával učeníkom podobenstvo o tom, že Bohu treba neprestajne v dôvere predkladať svoje prosby a byť v tom vytrvalý.
042	LUK	018	002	V ktoromsi meste bol sudca, ktorý nerešpektoval Boha a nezaujímal sa ani o ľudskú mienku.
042	LUK	018	003	V tom meste žila aj istá vdova, ktorá za ním neustále chodila s prosbou: „Zastaň sa ma proti môjmu odporcovi!“
042	LUK	018	004	Sudca síce dlho odmietal, ale napokon si povedal: „Aj keď mi je naozaj jedno, čo hovorí Boh a ľudia ma tiež nezaujímajú,
042	LUK	018	005	pomôžem jej, lebo inak ma svojou neodbytnosťou celkom umorí.“
042	LUK	018	006	A Ježiš dodal: „Vidíte, takej neodbytnej prosebníčke vyhovel aj nespravodlivý sudca!
042	LUK	018	007	Ako by sa potom Boh nezastal svojich milovaných, ktorí k nemu volajú vo dne i v noci? Vari bude otáľať so svojou pomocou?
042	LUK	018	008	Uisťujem vás, že im pomôže čo najrýchlejšie. Otázkou je, či Syn človeka pri svojom návrate na zem nájde ľudí, ktorí mu budú dôverovať.“
042	LUK	018	009	O tých, ktorí si o sebe mysleli, že sú bez chyby, a ostatnými ľuďmi pohŕdali, porozprával Ježiš toto podobenstvo:
042	LUK	018	010	„Dvaja muži prišli do chrámu, aby sa zhovárali s Bohom. Jeden z nich bol farizej a druhý colník.
042	LUK	018	011	Farizej sa postavil dopredu a takto sa modlil: ‚Ďakujem ti, Bože, že nie som taký chamtivec, nepoctivec alebo cudzoložník ako ostatní ľudia, a najmä, že nie som ako tento colník.
042	LUK	018	012	Dva razy do týždňa sa postím a dávam desatinu zo všetkých svojich príjmov.‘
042	LUK	018	013	Colník však stál celkom vzadu so sklonenou hlavou, ani len oči sa neodvážil zdvihnúť k nebu. Na znamenie ľútosti sa bil do pŕs a hovoril: ‚Bože, som hriešnik, prosím zľutuj sa nado mnou.‘
042	LUK	018	014	Uisťujem vás, že ten, kto sa vrátil domov ospravedlnený, bol colník, nie farizej. Lebo každý, kto sa povyšuje, bude ponížený, a kto sa ponižuje, bude povýšený.“
042	LUK	018	015	K Ježišovi prinášali malé deti, aby im požehnal. Učeníci však proti tomu rázne zakročili.
042	LUK	018	016	Ale Ježiš si zavolal deti k sebe a učeníkom povedal: „Nechajte deti prísť ku mne a nebráňte im v tom. lebo práve takým ako oni patrí Božie kráľovstvo.
042	LUK	018	017	Zapamätajte si, že kto nepríde k Bohu s detskou dôverou, do nebeského kráľovstva sa nedostane.“
042	LUK	018	018	Jeden zo židovských vodcov sa spýtal Ježiša: „Dobrý učiteľ, čo musím robiť, aby som získal večný život?“
042	LUK	018	019	Ježiš mu odpovedal: „Prečo ma nazývaš dobrým? Veď dobrý je iba Boh.
042	LUK	018	020	A poznáš predsa prikázania: Nescudzoložíš, Nezabiješ, Neukradneš, Nebudeš falošne svedčiť, Budeš si vážiť svojich rodičov.“
042	LUK	018	021	Muž odpovedal: „Ale veď podľa týchto prikázaní žijem už od svojej mladosti.“
042	LUK	018	022	Ježiš mu povedal: „A predsa ti ešte niečo chýba. Predaj všetko, čo máš, rozdaj chudobným a budeš mať poklad v nebi. Potom príď a nasleduj ma.“
042	LUK	018	023	Muž po týchto slovách zosmutnel, lebo bol veľmi bohatý.
042	LUK	018	024	Keď Ježiš videl jeho smútok, povedal: „Ako ťažko sa bohatým vstupuje do Božieho kráľovstva.
042	LUK	018	025	To skôr prejde ťava uchom ihly, ako boháč vojde do Božieho kráľovstva.“
042	LUK	018	026	Tí, čo to počuli, zvolali: „Tak kto vlastne môže byť zachránený?“
042	LUK	018	027	Odpovedal im: „Ľudia sa sami zachrániť nemôžu, to môže urobiť len Boh.“
042	LUK	018	028	Vtom sa ozval Peter: „A ako je to s nami? My sme predsa nechali všetko a šli sme za tebou!“
042	LUK	018	029	Ježiš im na to odpovedal: „Buďte si istí, že každý, kto sa pre Božie kráľovstvo niečoho vzdal – domova, súrodencov, rodičov alebo detí –
042	LUK	018	030	dostane bohatú odmenu: už na tomto svete získa omnoho viac a v budúcom svete dostane večný život.“
042	LUK	018	031	Ježiš vzal so sebou dvanástich učeníkov a povedal im: „Ideme teraz do Jeruzalema a tam sa splní všetko, čo proroci predpovedali o Synovi človeka.
042	LUK	018	032	Bude vydaný do rúk pohanov, budú sa mu posmievať, potupia ho a opľujú.
042	LUK	018	033	Potom ho zbičujú a zabijú, ale na tretí deň vstane z mŕtvych.“
042	LUK	018	034	Učeníci však nič z toho nepochopili a jeho slová pre nich ostali záhadou.
042	LUK	018	035	Keď sa blížili k Jerichu, sedel pri ceste jeden slepec a žobral.
042	LUK	018	036	Počul, že okolo prechádza množstvo ľudí, preto sa vypytoval, čo sa to deje.
042	LUK	018	037	Povedali mu: „Ide tadiaľto Ježiš z Nazareta.“
042	LUK	018	038	Len čo to počul, zvolal: „Ježiš, Syn Dávidov, zmiluj sa nado mnou!“
042	LUK	018	039	Tí, čo šli vpredu, ho okrikovali, aby mlčal. On však volal ešte hlasnejšie: „Syn Dávidov, zmiluj sa nado mnou!“
042	LUK	018	040	Nato Ježiš zastal a kázal, aby ho k nemu priviedli. Keď slepý prišiel, Ježiš sa ho opýtal:
042	LUK	018	041	„Čo chceš, aby som pre teba urobil?“ Muž mu odpovedal: „Pane, chcem opäť vidieť!“
042	LUK	018	042	„Dobre, nech sa ti vráti zrak! Tvoja viera ťa zachránila,“ povedal mu Ježiš.
042	LUK	018	043	Od tej chvíle muž naozaj videl, šiel za Ježišom a chválil Boha. A všetci, ktorí boli toho svedkami, takisto zvelebovali Boha.
042	LUK	019	001	Ježiš prišiel do Jericha a prechádzal mestom.
042	LUK	019	002	Istý muž zvaný Zachej, hlavný výberca daní a veľký boháč,
042	LUK	019	003	zatúžil vidieť a spoznať Ježiša. Bol však nízkej postavy a pre veľký zástup, ktorý sa tlačil okolo Ježiša, ho nevidel.
042	LUK	019	004	Predbehol teda sprievod, vyškriabal sa na vysoký strom a odtiaľ ho pozoroval.
042	LUK	019	005	Keď Ježiš prišiel k stromu, pozrel sa hore a povedal: „Zachej, zlez rýchlo dolu! Dnes chcem byť tvojím hosťom.“
042	LUK	019	006	Zachej zišiel a s radosťou ho viedol do svojho domu.
042	LUK	019	007	Ale všetci, ktorí to videli, začali reptať a pohoršovali sa: „Ide na návštevu k jednému z najväčších zdieračov.“
042	LUK	019	008	Vtedy sa Zachej postavil tak, aby ho všetci videli a povedal Ježišovi: „Pane, polovicu svojho majetku rozdám chudobným, a ak som niekoho okradol, vrátim mu to štvornásobne.“
042	LUK	019	009	Ježiš mu povedal: „Dnes Boh zachránil túto rodinu. Ukázalo sa totiž, že aj tento človek nasleduje Abrahámov príklad viery.
042	LUK	019	010	Lebo Syn človeka, prišiel hľadať a zachrániť stratených.“
042	LUK	019	011	Keďže bol neďaleko Jeruzalema a mnohí sa domnievali, že Božie kráľovstvo sa čochvíľa stane viditeľným, vyrozprával im toto podobenstvo:
042	LUK	019	012	„Jeden vznešený a bohatý muž odišiel do ďalekej krajiny, aby sa tam dal korunovať a vrátil sa späť ako kráľ.
042	LUK	019	013	Pred svojím odchodom si zavolal desiatich sluhov, každému z nich zveril určitú sumu a povedal: ‚Kým sa vrátim, investujte tie peniaze tak, aby priniesli úžitok.‘
042	LUK	019	014	Ale niektorí z jeho občanov ho nenávideli a poslali poslov s odkazom: ‚Nechceme, aby sa tento stal naším kráľom.‘
042	LUK	019	015	No on sa po nejakom čase predsa vrátil ako kráľ a dal si predvolať sluhov, ktorým zveril peniaze. Chcel zistiť, ako s nimi hospodárili.
042	LUK	019	016	Prišiel prvý a povedal: ‚Pane, získal som desaťnásobne viac, ako bola pôvodná suma.‘
042	LUK	019	017	‚Výborne‘, pochválil ho kráľ. ‚Si dobrý hospodár. Keďže si verne zaobchádzal s tým málom, čo som ti zveril, za odmenu ťa menujem správcom nad desiatimi mestami.‘
042	LUK	019	018	Potom pristúpil ďalší sluha: ‚Pane, získal som päťnásobne viac, ako bola pôvodná suma.‘
042	LUK	019	019	Aj toho pán pochválil a ustanovil ho správcom nad piatimi mestami.
042	LUK	019	020	Nakoniec prišiel sluha, ktorý povedal: ‚Pozri, to je to, čo si mi zveril. Celý čas som to nosil pri sebe a ochraňoval,
042	LUK	019	021	lebo som sa ťa bál. Si totiž prísny – žiadaš aj to, čo si nedal, a žneš, čo si nezasial.‘
042	LUK	019	022	Tomu človeku kráľ povedal: ‚Tvoje vlastné slová ťa odsudzujú, ty zlý sluha! Vedel si, že som prísny človek, beriem, čo som nedal a žnem, čo som nezasial.
042	LUK	019	023	Prečo si moje peniaze aspoň nezveril správcom peňazí, aby priniesli nejaké úroky?‘
042	LUK	019	024	Potom sa obrátil k tým, čo stáli okolo neho: ‚Vezmite mu tie peniaze a dajte tomu, čo získal najviac.‘
042	LUK	019	025	Namietli: ‚Pane, ale veď on už má desať!‘
042	LUK	019	026	Kráľ však odpovedal: ‚Áno, ten, čo má, dostane ešte viac; a ten, čo nemá, príde aj o to, čo má.
042	LUK	019	027	A nepriateľov, ktorí ma nechceli za kráľa, priveďte sem a pred mojimi očami ich pobite.‘“
042	LUK	019	028	Keď Ježiš dorozprával tento príbeh, pokračoval v ceste do Jeruzalema.
042	LUK	019	029	Neďaleko Betfage a Betánie pri Olivovom vrchu Ježiš vyzval svojich učeníkov:
042	LUK	019	030	„Choďte do dedinky pred nami. Hneď na kraji uvidíte oslíka, na ktorom ešte nikto nejazdil. Odviažte ho a priveďte sem!
042	LUK	019	031	Keby sa vás niekto spýtal, prečo to robíte, odpovedzte: ‚Pán ho potrebuje.‘“
042	LUK	019	032	Šli a našli všetko tak, ako im povedal.
042	LUK	019	033	Keď odväzovali osliatko, prišli majitelia a spýtali sa ich: „Prečo to osliatko odväzujete?“
042	LUK	019	034	Odpovedali: „Pán ho potrebuje.“
042	LUK	019	035	Potom osliatko priviedli k Ježišovi, prestreli mu na chrbát svoje plášte a pomohli Ježišovi vysadnúť.
042	LUK	019	036	A ľudia rozprestierali svoje plášte na cestu, po ktorej šiel.
042	LUK	019	037	Keď sa priblížil k Olivovému vrchu, začal zástup učeníkov nadšene a hlasno chváliť Boha za všetky zázraky, ktoré na vlastné oči videli.
042	LUK	019	038	Volali: „Nech Boh požehná kráľa, ktorý prichádza v jeho mene! Nech je pokoj medzi nebom a zemou! Sláva Bohu na výsostiach!“
042	LUK	019	039	Vtedy mu niektorí farizeji zo zástupu dohovárali: „Napomeň svojich učeníkov!“
042	LUK	019	040	Ale Ježiš im odpovedal: „Ak by oni mlčali, budú kričať kamene popri ceste.“
042	LUK	019	041	Keď už boli blízko a uvidel mesto, vstúpili mu do očí slzy a so smútkom povedal:
042	LUK	019	042	„Keby ste aspoň dnes pochopili, čo vám môže priniesť pokoj! Ale vy nič nechápete.
042	LUK	019	043	Prídu dni, keď vás nepriatelia obkľúčia, oboženú valom a zovrú zo všetkých strán.
042	LUK	019	044	Napokon zrovnajú vaše mesto so zemou a tých, čo budú v ňom, pobijú. Nezostane tu kameň na kameni, pretože ste nespoznali čas, keď vám Boh priniesol záchranu.“
042	LUK	019	045	Ježiš vošiel do priestorov chrámu a začal odtiaľ vyháňať všetkých, ktorí tam obchodovali.
042	LUK	019	046	Povedal im: „Je napísané: ‚Môj chrám bude pre všetkých miestom modlitby‘, ale vy ste z neho urobili brloh lotrov!“
042	LUK	019	047	Ježiš potom deň čo deň vyučoval v chráme. Veľkňazi, učitelia Zákona i vodcovia ľudu ho chceli zabiť,
042	LUK	019	048	ale nevedeli, ako to urobiť, lebo ľudia ho dychtivo počúvali.
042	LUK	020	001	Jedného dňa, keď Ježiš opäť učil ľud v chráme a hlásal radostnú zvesť, prišli za ním veľkňazi, učitelia Zákona a židovskí vodcovia
042	LUK	020	002	s otázkou: „Povedz nám, akým právom robíš to, čo robíš? Kto ťa tým poveril?“
042	LUK	020	003	„Aj ja mám pre vás otázku:
042	LUK	020	004	Keď Ján krstil, od koho mal poverenie? Od Boha alebo od ľudí?“
042	LUK	020	005	Začali sa medzi sebou dohadovať: „Ak povieme že ho poslal Boh, spýta sa nás, prečo sme mu neuverili.
042	LUK	020	006	Ak však povieme, že ľudia, mohol by nás dav ukameňovať, lebo verí, že Ján bol prorok.“
042	LUK	020	007	Napokon mu odpovedali: „Nevieme, kto poslal Jána.“
042	LUK	020	008	Ježiš im na to povedal: „Ani ja vám nepoviem, kto mi dal moc konať to, čo konám.“
042	LUK	020	009	Potom sa znova obrátil k zástupu a povedal im toto podobenstvo: „Istý človek vysadil vinicu, prenajal ju vinohradníkom a na dlhý čas odcestoval.
042	LUK	020	010	Keď nastal čas oberačky, poslal k vinohradníkom svojho sluhu, aby mu odovzdali podiel z úrody. Ale vinohradníci ho zbili a poslali naspäť s prázdnymi rukami.
042	LUK	020	011	Poslal k nim iného sluhu, ale aj toho zbili, potupili ho a nič mu nedali.
042	LUK	020	012	Nato poslal aj tretieho sluhu, ale stihol ho ten istý osud: do krvi ho zbili a vyhnali.
042	LUK	020	013	‚Čo mám robiť?‘ spytoval sa majiteľ vinice v duchu. ‚Pošlem k nim svojho milovaného syna, pred ním určite budú mať rešpekt.‘
042	LUK	020	014	Ale keď vinohradníci zazreli majiteľovho syna, zosnovali takýto plán: ‚Toto je dedič, zabijeme ho a vinica bude naša.‘
042	LUK	020	015	Vyvliekli ho teda z vinice a zabili.
042	LUK	020	016	Čo myslíte, čo urobí majiteľ vinice, keď sa to dozvie? Príde, dá ich pozabíjať a vinicu prenajme iným.“ Tí, čo ho počúvali, odpovedali: „To nech sa nikdy nestane!“
042	LUK	020	017	Ježiš sa na nich zahľadel a povedal: „Čo teda znamenajú slová Písma: ‚Kameň, ktorý stavitelia odhodili ako nepotrebný, stal sa kameňom základným, najdôležitejším v celej stavbe?‘“
042	LUK	020	018	A doložil: „Každý, kto spadne na ten kameň, doláme sa, ale na koho spadne, toho rozdrví.“
042	LUK	020	019	Veľkňazi a učitelia Zákona ho chceli hneď zatknúť, lebo si uvedomovali, že to podobenstvo bolo o nich. Báli sa však ľudí.
042	LUK	020	020	Židovský vodcovia Ježiša urputne sledovali. Poslali za ním špehov, ktorí sa vydávali za spravodlivých ľudí. Ich úlohou bolo Ježiša pri rozhovore chytiť do pasce, aby ho mohli obžalovať a vydať do rúk rímskemu miestodržiteľovi.
042	LUK	020	021	Tí Ježišovi povedali: „Majstre, poznáme ťa ako dobrého učiteľa, ktorý sa vo svojich názoroch nedá nikým ovplyvniť. Učíš ľudí pravej ceste k Bohu.
042	LUK	020	022	Povedz nám teda: je správne platiť cisárovi dane, alebo nie?“
042	LUK	020	023	Ježiš postrehol ich lesť, preto im povedal:
042	LUK	020	024	„Ukážte mi mincu! Čí obraz a meno je na nej?“ Odpovedali mu: „Cisárove.“
042	LUK	020	025	Nato im Ježiš povedal: „Dávajte teda cisárovi, čo je cisárovo, a Bohu, čo je Božie.“
042	LUK	020	026	Zmĺkli, ohromení jeho odpoveďou a zostali zarazení, lebo sa im nepodarilo prichytiť ho v reči.
042	LUK	020	027	Potom za ním prišli aj saduceji, ktorí popierajú zmŕtvychvstanie, a povedali mu:
042	LUK	020	028	„Majstre, v Mojžišovom zákone je napísané, že ak zomrie muž, ktorého manželstvo bolo bezdetné, jeho brat je povinný oženiť sa s vdovou a splodiť bratovi potomka, aby sa zachoval jeho rod.
042	LUK	020	029	Bolo raz sedem bratov. Najstarší sa oženil a zomrel bez potomka.
042	LUK	020	030	Vdovu si vzal druhý brat a tiež zomrel bez detí.
042	LUK	020	031	To sa opakovalo aj s ďalšími: všetci pomreli a nezanechali deti.
042	LUK	020	032	Napokon zomrela aj žena:
042	LUK	020	033	komu bude pri vzkriesení patriť, keď mala sedem mužov?“
042	LUK	020	034	Ježiš im na to odpovedal: „Pre ľudí je normálne, že sa ženia a vydávajú.
042	LUK	020	035	Tí, ktorých Boh uzná za hodných žiť na novej zemi a vzkriesi ich z mŕtvych, sa už nebudú ženiť, ani vydávať
042	LUK	020	036	a nebudú ani umierať. V tomto sa budú podobať anjelom a budú Božími synmi, lebo ich Boh vzkriesil z mŕtvych do nového života.
042	LUK	020	037	A pokiaľ ide o zmŕtvychvstanie, to naznačil už Mojžiš pri kre. Tam Pána nazýva Bohom Abraháma, Bohom Izáka a Bohom Jákoba.
042	LUK	020	038	Boh predsa nie je Bohom mŕtvych, ale Bohom živých. Z Božieho pohľadu sú teda všetci živí.“
042	LUK	020	039	„Majstre, dobre si im odpovedal!“ poznamenali niektorí z učiteľov Zákona.
042	LUK	020	040	A už sa neodvážili dávať mu ďalšie otázky.
042	LUK	020	041	Ježiš sa opýtal tých, čo ho počúvali: „Uvažovali ste nad tým, prečo ľudia nazývajú Mesiáša synom Dávidovým?
042	LUK	020	042	Veď sám Dávid hovorí v knihe Žalmov: ‚Boh povedal môjmu Pánovi: Seď po mojej pravici,
042	LUK	020	043	kým ti všetkých nepriateľov nepoložím k nohám.‘
042	LUK	020	044	Ak ho Dávid nazýva svojím Pánom, ako potom môže byť aj jeho synom?“
042	LUK	020	045	Učeníkom potom pred všetkými povedal:
042	LUK	020	046	„Dajte si pozor na učiteľov Zákona, ktorí sa radi honosne obliekajú a čakajú, že ich ľudia budú na verejnosti úctivo zdraviť a klaňať sa im. Radi sedávajú na čestných miestach pri bohoslužbách i na hostinách.
042	LUK	020	047	Využívajú domy vdov a dlho sa modlievajú na verejnosti, aby ich všetci videli. Práve preto ich Boh potrestá prísnejšie, než ostatných.“
042	LUK	021	001	Ježiš pozoroval, ako zámožní ľudia vhadzujú peniaze do chrámovej pokladnice.
042	LUK	021	002	Videl aj jednu chudobnú vdovu, ako tam vhodila dve drobné mince.
042	LUK	021	003	Povedal: „Táto chudobná vdova dala viac ako ostatní.
042	LUK	021	004	Oni všetci dávali z nadbytku, ale táto chudobná žena dala všetko, čo mala – celé svoje živobytie.“
042	LUK	021	005	Niektorí učeníci obdivovali, z akého krásneho kameňa je postavený chrám a ako nádherne je vyzdobený pamätnými darmi. Ale Ježiš povedal:
042	LUK	021	006	„Prídu dni, keď zo všetkého, čo teraz obdivujete, nezostane kameň na kameni. Všetko to bude zničené – nezostane tu kameň na kameni.“
042	LUK	021	007	„Majstre, kedy sa to všetko stane a čo bude znamením, že sa k tomu schyľuje?“ opýtali sa ho.
042	LUK	021	008	Ježiš im odpovedal: „Dajte si pozor, aby vás niekto neoklamal a nezviedol. Mnohí totiž prídu, budú sa za mňa vyhlasovať a tvrdiť ‚Ja som on!‘ alebo ‚Už nastal ten čas!‘, no neverte im!
042	LUK	021	009	Na mnohých miestach vypuknú vojny a nepokoje. Keď sa o tom dozviete a budete počuť o ich následkoch, neľakajte sa! To všetko musí prísť, ale koniec nenastane hneď.
042	LUK	021	010	Budú proti sebe bojovať národy a krajiny,
042	LUK	021	011	nastanú veľké zemetrasenia, v mnohých krajinách vypukne hlad a rôzne epidémie a na nebi sa budú objavovať nezvyčajné úkazy.
042	LUK	021	012	Ale tomu všetkému bude ešte predchádzať obdobie veľkého prenasledovania. Vydajú vás synagógam, budú vás vláčiť po súdoch, vodiť pred kráľov a vládcov, a to len preto, že ste uverili vo mňa.
042	LUK	021	013	No takto sa vám naskytne príležitosť vydať svedectvo o mne a o vašej viere.
042	LUK	021	014	A netrápte sa, akými slovami sa budete obhajovať,
042	LUK	021	015	lebo ja vám dám pravé slová aj vhodné dôkazy, ktoré vaši odporcovia nebudú môcť vyvrátiť.
042	LUK	021	016	Neraz vás zradia aj vlastní rodičia, súrodenci, príbuzní a priatelia. Ba niektorých z vás aj usmrtia.
042	LUK	021	017	Všetci vás budú nenávidieť len preto, že ste moji.
042	LUK	021	018	Ale nebojte sa, lebo ani jeden vlas z hlavy sa vám nestratí.
042	LUK	021	019	Ak vytrváte, získate večný život.“
042	LUK	021	020	„Keď uvidíte, že Jeruzalem obkľučujú vojská, vedzte, že sa priblížila jeho skaza.
042	LUK	021	021	Tí, čo budú v Judsku, nech utečú do hôr. Tí, čo budú v Jeruzaleme, nech z neho odídu, a tí, čo budú za mestom, nech sa doň nevracajú.
042	LUK	021	022	Budú to dni trestu a splní sa všetko, čo o tom napísali proroci.
042	LUK	021	023	Ťažko bude v tých dňoch tehotným ženám a tým, čo majú dojčatá. Na zemi bude veľké utrpenie a hnev proti tomuto ľudu.
042	LUK	021	024	Mnohých povraždia a mnohých odvlečú do vyhnanstva alebo do zajatia po celom svete a po Jeruzaleme budú šliapať pohania až dovtedy, kým sa nenaplní aj ich čas.“
042	LUK	021	025	„A budú zvláštne úkazy na slnku, na mesiaci aj na hviezdach.
042	LUK	021	026	Ľudia na zemi budú prežívať nesmiernu úzkosť a nebudú vedieť, kam sa podieť pred hukotom rozbúreného mora. Celý svet zachváti smrteľný strach z neistoty, čo sa bude diať, lebo i nebeské mocnosti sa zachvejú.
042	LUK	021	027	Vtedy ľudia uvidia, ako Syn človeka prichádza v oblakoch s veľkou mocou a slávou.
042	LUK	021	028	Keď sa to všetko začne diať, vzpriamte sa a zdvihnite hlavy. Vaša záchrana je blízko!“
042	LUK	021	029	Svoje slová zdôraznil podobenstvom: „Všimnite si figovník alebo ktorýkoľvek iný strom.
042	LUK	021	030	Keď vypučí lístie, viete, že sa blíži leto.
042	LUK	021	031	A takisto, keď uvidíte, že sa plní, čo som predpovedal, poznáte, že Božie kráľovstvo je blízko.
042	LUK	021	032	Je to tak – svet nepominie, kým sa to všetko nestane.
042	LUK	021	033	Nebo aj zem sa raz pominú, ale moje slová nikdy nestratia svoju platnosť.“
042	LUK	021	034	„Dávajte si pozor, aby vaša myseľ nebola otupená nestriedmosťou, opilstvom a starosťami o živobytie. Inak vás ten deň prekvapí ako nastražená pasca, z ktorej niet úniku.
042	LUK	021	035	Lebo to príde na všetkých ľudí na zemi.
042	LUK	021	036	Preto buďte bdelí a neprestajne sa modlite, aby ste unikli všetkému, čo má prísť, a mohli ste napokon obstáť pred Synom človeka.“
042	LUK	021	037	Ježiš každý deň učil v chráme, ale na noc odchádzal z Jeruzalema na Olivový vrch.
042	LUK	021	038	Hneď zrána všetci ľudia opäť prichádzali do chrámu, aby ho počúvali.
042	LUK	022	001	Priblížil sa sviatok nekvasených chlebov, ktorý sa nazýva Pascha.
042	LUK	022	002	Veľkňazi a učitelia Zákona sa pokúšali nájsť spôsob, ako Ježiša pripraviť o život, no zároveň sa báli, aby to nevyvolalo vzburu medzi ľuďmi.
042	LUK	022	003	Vtedy satan ovládol Judáša Iškariotského, jedného z Ježišových dvanástich učeníkov:
042	LUK	022	004	šiel za veľkňazmi a veliteľmi chrámovej stráže a ponúkol sa, že im pomôže zmocniť sa Ježiša.
042	LUK	022	005	Tí sa nesmierne zaradovali a sľúbili mu za to finančnú odmenu.
042	LUK	022	006	Judáš súhlasil a od tej chvíle striehol na vhodnú príležitosť, ako Ježiša zatknúť nenápadne, bez mnohých svedkov.
042	LUK	022	007	Nastal deň sviatku nekvasených chlebov, v ktorom Židia zabíjali baránka.
042	LUK	022	008	Ježiš prikázal Petrovi a Jánovi: „Choďte a pripravte nám veľkonočnú večeru.“
042	LUK	022	009	Spýtali sa ho: „Kde chceš, aby sme ju pripravili?“
042	LUK	022	010	Odpovedal im: „Keď prídete do mesta, stretnete tam muža, ktorý ponesie krčah s vodou. Choďte za ním do domu, do ktorého vojde,
042	LUK	022	011	a majiteľovi domu povedzte: ‚Učiteľ sa ťa pýta na miestnosť, v ktorej by mohol so svojimi učeníkmi jesť baránka.‘
042	LUK	022	012	Ukáže vám veľkú, už prichystanú miestnosť na poschodí. Tam pripravte večeru.“
042	LUK	022	013	Učeníci odišli a našli všetko tak, ako im povedal. A pripravili tam veľkonočného baránka.
042	LUK	022	014	Keď nastal čas večere, sadol si s apoštolmi za stôl.
042	LUK	022	015	Povedal im: „Veľmi som túžil jesť s vami veľkonočné jedlo skôr, ako budem trpieť.
042	LUK	022	016	Je to naposledy, čo ho takto jeme. Lebo vám hovorím, že ho už nebudem jesť dovtedy, kým sa to, čo predstavuje, nenaplní v Božom kráľovstve.“
042	LUK	022	017	Potom vzal kalich, poďakoval zaň Bohu a povedal: „Vezmite a rozdeľte si to medzi sebou.
042	LUK	022	018	Lebo ja už nebudem piť z plodu viniča, až kým nepríde Božie kráľovstvo.“
042	LUK	022	019	Potom vzal chlieb, poďakoval sa Bohu, lámal ho a podával svojim učeníkom so slovami: „Toto je moje telo, ktoré sa za vás vydáva. To robte na moju pamiatku.“
042	LUK	022	020	Po večeri im opäť podal kalich a povedal: „Tento kalich je znamením novej zmluvy, spečatenej mojou krvou, ktorá sa za vás vylieva.
042	LUK	022	021	Ale môj zradca je so mnou pri stole.
042	LUK	022	022	Syn človeka ide, ako je určené, ale beda tomu, kto ho zrádza.“
042	LUK	022	023	Po týchto slovách sa začali dohadovať, kto z nich by bol schopný čosi také urobiť.
042	LUK	022	024	Napokon sa medzi učeníkmi rozpútal spor, kto z nich je najdôležitejší.
042	LUK	022	025	Ježiš im povedal: „Tu na zemi panujú vládcovia a dávajú sa nazývať dobrodincami.
042	LUK	022	026	Medzi vami nech je to inak. Ten najdôležitejší medzi vami nech je pokorný akoby bol najmladší, a kto je na čele, nech je ako ten, čo slúži ostatným.
042	LUK	022	027	Veď kto je dôležitejší? Ten, kto sedí za stolom a dá sa obsluhovať, alebo ten, čo obsluhuje? Všeobecne platí, že ten, kto sa dá obsluhovať. No ja som medzi vami ako ten, kto slúži.
042	LUK	022	028	Až doposiaľ ste mi v mojich skúškach verne stáli po boku.
042	LUK	022	029	Dávam vám teda kráľovstvo, ako ho môj Otec dal mne,
042	LUK	022	030	aby ste v tom kráľovstve jedli a pili pri mojom stole, sedeli na trónoch a súdili dvanásť kmeňov Izraela.“
042	LUK	022	031	Potom oslovil Petra: „Šimon, Šimon, Satan si vyžiadal, aby vás smel preosiať ako pšenicu,
042	LUK	022	032	ale ja som prosil za teba, aby tvoja viera celkom nezlyhala. A až mi opäť začneš dôverovať, posilňuj svojich bratov.“
042	LUK	022	033	Peter mu odpovedal: „Pane, som pripravený ísť s tebou do väzenia, ba aj na smrť.“
042	LUK	022	034	Ale Ježiš mu povedal: „Vravím ti, Peter, skôr ako ráno zakikiríka kohút, tri razy ma zaprieš.“
042	LUK	022	035	Potom sa spýtal ostatných učeníkov: „Keď som vás poslal bez peňazí, bez tašky aj bez obuvi, chýbalo vám niečo?“ Odpovedali: „Nechýbalo.“
042	LUK	022	036	Ježiš pokračoval: „Odteraz však, kto má peniaze či tašku, nech si ich vezme. A kto nemá meč, nech radšej predá šaty a kúpi si ho.
042	LUK	022	037	Lebo nastal čas, keď sa na mne splní proroctvo Písma: ‚Budú ho počítať medzi zločincov.‘ To, čo je o mne napísané sa vyplní.“
042	LUK	022	038	Učeníci mu povedali: „Pane, máme tu dva meče.“ „To stačí,“ odpovedal Ježiš.
042	LUK	022	039	Potom sa ako zvyčajne pobral na Olivový vrch. Išli s ním aj učeníci.
042	LUK	022	040	Keď došli na miesto, povedal im: „Modlite sa, aby ste nepodľahli pokušeniu.“
042	LUK	022	041	Potom sa od nich vzdialil asi tak na dohodenie kameňom, kľakol si a modlil sa:
042	LUK	022	042	„Otče, ak chceš, odním odo mňa tento kalich utrpenia. Ale nech sa stane tvoja vôľa, nie moja.“
042	LUK	022	043	Tu sa mu zjavil anjel z neba a posilňoval ho.
042	LUK	022	044	Ježiš sa v smrteľnej úzkosti modlil ešte horlivejšie. Pot mu ako krvavé kvapky stekal na zem.
042	LUK	022	045	Keď napokon vstal od modlitby a vrátil sa k učeníkom, našiel ich spať, zmorených smútkom.
042	LUK	022	046	„Ako môžete spať?“ prebudil ich. „Vstaňte a modlite sa! Inak vás premôže pokušenie.“
042	LUK	022	047	Ešte ani nedohovoril, a už sa zjavil zástup ľudí na čele s Judášom, jedným z dvanástich učeníkov. Pristúpil k Ježišovi a pozdravil ho priateľským bozkom.
042	LUK	022	048	Ježiš sa ho spýtal: „Judáš, bozkom zrádzaš Syna človeka?“
042	LUK	022	049	Keď ostatní učeníci pochopili, čo sa deje, zvolali: „Pane, máme na nich zaútočiť mečmi?“
042	LUK	022	050	Jeden z nich naozaj vytasil meč a odťal veľkňazovmu sluhovi pravé ucho.
042	LUK	022	051	Ježiš im však povedal: „Prestaňte s tým!“ Dotkol sa ucha zraneného a uzdravil ho.
042	LUK	022	052	Potom sa obrátil k veľkňazom, veliteľom stráže a vodcom ľudu, ktorí šli na čele zástupu: „Som azda nejaký nebezpečný burič, že ste na mňa vyšli s mečmi a palicami?
042	LUK	022	053	Každý deň som predsa s vami v chráme. Prečo ste ma nezajali tam? Teraz však nastala vaša chvíľa a čas, keď vláda tmy vrcholí.“
042	LUK	022	054	Vtedy sa ho zmocnili a odviedli do veľkňazovho paláca. Peter šiel obďaleč za ním.
042	LUK	022	055	Ktosi rozložil uprostred nádvoria oheň a posadali si okolo neho. Aj Peter si k nim prisadol, aby sa zohrial.
042	LUK	022	056	Ako mu oheň osvietil tvár, všimla si ho jedna slúžka, premerala si ho a povedala: „Pozrite sa, aj tento patrí k nemu!“
042	LUK	022	057	Ale Peter to zaprel a povedal jej: „Žena, veď ja ho vôbec nepoznám!“
042	LUK	022	058	Po chvíli si ho všimol ktosi iný: „Aj ty si určite jeden z nich.“ Peter sa ohradil: „Nie som!“
042	LUK	022	059	Asi o hodinu ktosi opäť začal tvrdiť: „Ale veď aj tento patrí k Ježišovým učeníkom, veď je to Galilejčan!“
042	LUK	022	060	Peter to však zasa poprel: „Človeče, vôbec neviem, o čom hovoríš!“ A vtom, ešte skôr ako dohovoril, zakikiríkal kohút.
042	LUK	022	061	Vtedy sa Ježiš obrátil a zadíval sa na Petra. Peter si hneď spomenul, čo mu Pán povedal: „Skôr ako ráno zakikiríka kohút, tri razy ma zaprieš.“
042	LUK	022	062	Vyšiel z nádvoria a trpko sa rozplakal.
042	LUK	022	063	Vojaci, ktorí Ježiša strážili, sa mu začali posmievať a biť ho.
042	LUK	022	064	Zakrývali mu oči a pýtali sa ho: „Si predsa prorok, tak uhádni, kto ťa udrel.“
042	LUK	022	065	A predbiehali sa v tom, kto ho väčšmi urazí.
042	LUK	022	066	Len čo sa rozvidnelo, zišla sa židovská veľrada, ktorú tvorili vodcovia ľudu, veľkňazi a učitelia Zákona. Dali si Ježiša predviesť
042	LUK	022	067	a naliehali naňho: „Si Mesiáš? Povedz nám to!“ On im odpovedal: „Aj keby som vám to povedal, neuveríte mi.
042	LUK	022	068	A keby som sa ja vás na niečo spýtal, neodpoviete mi.
042	LUK	022	069	Čoskoro však Syn človeka zasadne po pravici všemohúceho Boha.“
042	LUK	022	070	Tu všetci začali kričať: „Ty si teda Syn Boží?“ Odpovedal im: „Vy sami hovoríte, že som!“
042	LUK	022	071	„Načo by nám boli ďalší svedkovia?“ povedali. „Veď sme to počuli priamo od neho!“
042	LUK	023	001	Tu vstali všetci členovia rady a odviedli ho k rímskemu miestodržiteľovi Pilátovi.
042	LUK	023	002	Predniesli proti nemu obžalobu: „Tento človek, ako sme zistili, poburuje náš ľud, zakazuje odvádzať dane rímskemu cisárovi a vyhlasuje sa za Mesiáša a kráľa.“
042	LUK	023	003	Tu sa ho Pilát spýtal: „Ty si kráľ Židov?“ Odpovedal mu: „Ty sám to vravíš.“
042	LUK	023	004	Pilát povedal veľkňazom i zhromaždenému zástupu: „Na tomto človeku som nenašiel nič, čím by sa previnil.“
042	LUK	023	005	Oni však namietali: „Svojím učením vyvoláva nepokoje v celom Judsku. Začalo sa to v Galilei a preniklo to až sem.“
042	LUK	023	006	Keď to Pilát počul, spýtal sa: „Pochádza z Galiley?“
042	LUK	023	007	A keď prisvedčili, hneď rozkázal zaviesť Ježiša ku kráľovi Herodesovi, lebo Galilea podliehala jeho právomoci. Herodes bol práve v Jeruzaleme a
042	LUK	023	008	veľmi sa tomu zaradoval, lebo už dávno túžil Ježiša vidieť. Veľa totiž o ňom počul a dúfal, že bude svedkom nejakého zázraku.
042	LUK	023	009	Dal mu mnoho otázok, ale Ježiš na ne neodpovedal.
042	LUK	023	010	Zato prítomní veľkňazi a učitelia Zákona ho neprestajne osočovali.
042	LUK	023	011	Herodes spolu s jeho vojakmi začal Ježiša ponižovať a vysmieval sa mu. Dal ho obliecť do slávnostných kráľovských šiat a poslal ho naspäť k Pilátovi.
042	LUK	023	012	V ten deň sa Herodes s Pilátom spriatelili; dovtedy totiž vládla medzi nimi nevraživosť.
042	LUK	023	013	Pilát zvolal veľkňazov, popredných mužov aj ľud
042	LUK	023	014	a predniesol im tento rozsudok: „Priviedli ste mi tohto človeka a obvinili ste ho, že poburuje ľud proti Rímu. Boli ste pri tom, keď som ho vypočúval, no nemohol som ho usvedčiť z nijakého zločinu, ktorý mu pripisujete.
042	LUK	023	015	Ani Herodes nie, inak by nám ho neposlal späť. Nespáchal teda nič, prečo by si zaslúžil smrť.
042	LUK	023	016	A tak ho dám potrestať a potom ho prepustím.“
042	LUK	023	017	[Na každý sviatok im totiž prepúšťal jedného väzňa.]
042	LUK	023	018	Celý zástup však začal jednohlasne kričať: „Preč s ním! Prepusť nám Barabáša!“
042	LUK	023	019	Barabáš bol uväznený pre akúsi vzburu v meste a pre vraždu.
042	LUK	023	020	Pilát sa znova pokúsil presvedčiť dav, že Ježiš je nevinný, lebo ho chcel prepustiť.
042	LUK	023	021	Ale ľudia ho prekričali: „Ukrižuj ho! Ukrižuj!“
042	LUK	023	022	Pilát sa ešte tretí raz pokúsil presvedčiť ich: „Akého zločinu sa vlastne dopustil? Nenašiel som nijaký dôvod, pre ktorý by si zaslúžil trest smrti. Dám ho zbičovať a potom ho prepustím.“
042	LUK	023	023	Ale dav sa s čoraz väčším krikom domáhal Ježišovho ukrižovania. Ich krik nakoniec tak zmohutnel,
042	LUK	023	024	že sa im Pilát rozhodol vyhovieť.
042	LUK	023	025	Prepustil Barabáša, muža, ktorý bol uvrhnutý do väzenia za poburovanie a vraždu, a vydal im Ježiša, aby s ním urobili, čo chcú.
042	LUK	023	026	Keď Ježiša odvádzali, vojaci prinútili istého muža, aby odniesol Ježišov kríž. Bol to Šimon z Kyrény, ktorý práve prichádzal z vidieka do mesta.
042	LUK	023	027	Šiel za nimi obrovský zástup a bolo v ňom mnoho žien, ktoré nariekali a oplakávali Ježiša.
042	LUK	023	028	Ježiš sa k nim obrátil a povedal: „Dcéry jeruzalemské, neplačte nado mnou, plačte radšej nad sebou a nad svojimi deťmi,
042	LUK	023	029	lebo prichádzajú dni, keď sa bude hovoriť: ‚Šťastné sú neplodné, šťastné sú tie, ktoré nikdy nerodili ani nepridájali!‘
042	LUK	023	030	Ľudia budú prosiť vrchy: ‚Padnite na nás!‘ a kopce: ‚Prikryte nás!‘
042	LUK	023	031	Lebo ak takto nakladajú so živým stromom, čo sa potom bude diať so suchým?“
042	LUK	023	032	Spolu s Ježišom viedli na smrť aj dvoch zločincov.
042	LUK	023	033	Keď prišli na miesto, ktoré sa volá Lebka, ukrižovali jeho aj tých zločincov: jedného sprava, druhého zľava.
042	LUK	023	034	Ježiš sa modlil za svojich nepriateľov: „Otče, odpusť im, lebo nevedia, čo robia.“ Vojaci si losovaním rozdelili jeho odev.
042	LUK	023	035	Okolo stál a prizeral sa dav. Ozývali sa aj posmešky členov veľrady: „Iných zachraňoval, tak nech teraz zachráni sám seba, ak je naozaj Mesiáš, ktorého si vyvolil Boh.“
042	LUK	023	036	Aj vojaci sa mu posmievali a ponúkali ho octom.
042	LUK	023	037	Pokrikovali naňho: „Ak si židovský kráľ, zachráň sa!“
042	LUK	023	038	Nad hlavu mu pripevnili nápis v gréčtine, latinčine a hebrejčine: TOTO JE KRÁĽ ŽIDOV.
042	LUK	023	039	Aj jeden z ukrižovaných zločincov na Ježiša zaútočil slovami: „Čo si to za Mesiáša? Ak ním si, zachráň seba i nás!“
042	LUK	023	040	Ale ten druhý ho okríkol: „Ani vo chvíli smrti sa nebojíš Boha? Veď si odsúdený k tomu istému trestu!
042	LUK	023	041	My si však takýto trest zaslúžime, ale tento človek nespáchal nič zlé a trpí nevinne.“
042	LUK	023	042	Potom oslovil Ježiša: „Ježišu, spomeň si na mňa, keď prídeš do svojho kráľovstva.“
042	LUK	023	043	Ježiš mu odpovedal: „Dávam ti svoj sľub, že dnes budeš so mnou v raji.“
042	LUK	023	044	Okolo poludnia odrazu nastala tma a trvala v celej zemi až do tretej poobede.
042	LUK	023	045	Slnko sa zatmelo a chrámová opona roztrhla napoly.
042	LUK	023	046	Ježiš nahlas zvolal: „Otče, do tvojich rúk odovzdávam svojho ducha!“ Po týchto slovách naposledy vydýchol.
042	LUK	023	047	Keď rímsky stotník, videl, čo sa stalo, vzdal česť Bohu a povedal: „Tento človek bol určite spravodlivý.“
042	LUK	023	048	A zástupy, ktoré sa prizerali tejto scéne a videli, čo sa stalo, bili sa do pŕs a odchádzali.
042	LUK	023	049	Ježišovi priatelia a ženy, čo prišli za ním z Galiley stáli opodiaľ a na všetko sa pozerali.
042	LUK	023	050	Jeden z členov veľrady, Jozef, čestný a šľachetný človek,
042	LUK	023	051	ktorý pochádzal z judského mesta Arimatea, nesúhlasil s postupom a rozsudkom ostatných. Patril k tým, ktorí očakávali príchod Božieho kráľovstva.
042	LUK	023	052	Ten teraz zašiel za Pilátom a vyžiadal si Ježišovo mŕtve telo.
042	LUK	023	053	Sňal ho z kríža, zavinul do plátna a uložil do hrobu vytesaného v skale, kde ešte nik nebol pochovaný.
042	LUK	023	054	Bolo to v piatok večer, v deň, keď sa robili prípravy na sobotu.
042	LUK	023	055	Ženy, ktoré sprevádzali Ježiša z Galiley, boli pri pochovávaní Ježišovho tela a videli jeho hrob.
042	LUK	023	056	Potom sa vrátili domov a pripravili vonné masti a oleje, ktorými ho chceli natrieť. Ale v sobotu zachovali podľa prikázania sviatočný odpočinok.
042	LUK	024	001	V prvý deň týždňa sa zavčasu ráno ženy pobrali k hrobu a niesli so sebou vonné masti a oleje.
042	LUK	024	002	Keď prišli, zistili, že veľký kameň, ktorý mal zakrývať vchod do hrobu, je odvalený.
042	LUK	024	003	Vošli teda dnu, ale telo Pána Ježiša tam nenašli.
042	LUK	024	004	Ako tu bezradné stáli, zrazu sa vedľa nich zjavili dvaja muži v žiarivo bielych odevoch.
042	LUK	024	005	Ženy zachvátil strach a sklonili sa k zemi. Muži sa ich spýtali: „Prečo hľadáte živého medzi mŕtvymi?
042	LUK	024	006	Ježiš tu nie je! Vstal z mŕtvych! Spomeňte si, čo vám hovoril už v Galilei:
042	LUK	024	007	‚Syn človeka má byť vydaný do rúk zlých ľudí, ukrižujú ho, ale na tretí deň vstane z mŕtvych.‘“
042	LUK	024	008	Ženy sa na to naozaj rozpamätali.
042	LUK	024	009	Vrátili sa od hrobu a všetko vyrozprávali apoštolom i všetkým ostatným.
042	LUK	024	010	Boli to: Mária Magdaléna, Jana, Mária Jakubova, ale i ďalšie ženy.
042	LUK	024	011	Učeníci pokladali ich správu za nezmysel a neverili im.
042	LUK	024	012	Peter však vstal a bežal k hrobu. Keď sa nahol dnu, videl tam len plachty. Vrátil sa a nedokázal pochopiť, čo sa vlastne stalo.
042	LUK	024	013	V ten istý deň sa dvaja z Ježišových učeníkov uberali do dediny Emauzy, ktorá je od Jeruzalema vzdialená asi dvanásť kilometrov.
042	LUK	024	014	Hovorili spolu o všetkom, čo sa stalo.
042	LUK	024	015	Ako sa tak rozprávali a znovu o všetkom diskutovali, pripojil sa k nim samotný Ježiš a kráčal s nimi.
042	LUK	024	016	Pozerali sa na neho, čosi im však bránilo spoznať, že je to on.
042	LUK	024	017	„O čom sa to rozprávate?“ prihovoril sa im. Zostali stáť a na tvárach sa im zračil hlboký smútok.
042	LUK	024	018	Jeden z nich, Kleofáš, mu odpovedal: „Ty si asi jediný z celého Jeruzalema, ktorý nevie, čo sa tam po tieto dni stalo!“
042	LUK	024	019	Spýtal sa ich: „A čo?“ – „Ty si nič nepočul o Ježišovi z Nazareta?“ čudovali sa. „Bol to prorok. Mal veľkú moc, ktorá sa prejavovala v jeho činoch i slovách. Boh bol s ním a všetci ľudia ho obdivovali.
042	LUK	024	020	Naši veľkňazi a členovia rady ho však zatkli a odovzdali rímskemu panovníkovi, aby ho odsúdil na smrť: potom ho ukrižovali.
042	LUK	024	021	A my sme dúfali, že on je ten očakávaný Mesiáš, ktorý vyslobodí Izrael. Stalo sa to už predvčerom,
042	LUK	024	022	no dnes nás niektoré ženy vyľakali. Skoro ráno boli totiž pri hrobe, v ktorom bol pochovaný,
042	LUK	024	023	ale jeho telo nenašli. A vraj videli anjelov, ktorí im povedali, že Ježiš žije.
042	LUK	024	024	Niektorí z nás potom odišli k hrobu a všetko našli presne tak, ako nám o tom hovorili ženy: jeho však nenašli.“
042	LUK	024	025	Ježiš im na to povedal: „Akí ste nechápaví! Je také ťažké uveriť tomu, čo predpovedali proroci?
042	LUK	024	026	Vari nemal Mesiáš prejsť všetkým tým utrpením, kým sa mu nedostane sláva, ktorá mu náleží?“
042	LUK	024	027	Počnúc Mojžišom a prorokmi im vysvetľoval všetko, čo sa o ňom hovorí v celom Písme.
042	LUK	024	028	Keď sa priblížili k dedine Emauzy, k cieľu svojej cesty, Ježiš akoby chcel ísť ďalej.
042	LUK	024	029	Oni ho však prehovárali: „Zostaň s nami, zvečerilo sa a blíži sa noc.“ Dal sa teda pozvať a vošiel s nimi do domu.
042	LUK	024	030	Keď zasadli k večeri, vzal do rúk chlieb, poďakoval Bohu, rozdelil ho a podával im.
042	LUK	024	031	V tej chvíli sa im otvorili oči a spoznali ho, ale on im zmizol.
042	LUK	024	032	Vtedy si povedali: „Či nám nehorelo srdce, keď sa s nami celou cestou zhováral a vysvetľoval nám Písma?“
042	LUK	024	033	Nedbali na to, že je neskoro, a hneď sa pobrali naspäť do Jeruzalema, kde ich jedenásti učeníci a ostatní Ježišovi nasledovníci uvítali slovami:
042	LUK	024	034	„Ježiš naozaj vstal z mŕtvych! Ukázal sa Šimonovi!“
042	LUK	024	035	A tí dvaja učeníkom zasa vyrozprávali, čo sa im prihodilo na ceste a ako spoznali Ježiša, keď lámal chlieb.
042	LUK	024	036	Práve keď o tom rozprávali, Ježiš sa zrazu zjavil medzi nimi a pozdravil ich: „Pokoj vám!“
042	LUK	024	037	Všetci sa strašne preľakli, lebo sa domnievali, že vidia ducha.
042	LUK	024	038	„Prečo ste vystrašení a prečo sa rodia vo vašom srdci pochybnosti?“ napomenul ich.
042	LUK	024	039	„Pozrite na moje ruky a nohy – som to naozaj ja. Dotknite sa ma a tak sa presvedčte, že nie som duch – veď ten na rozdiel odo mňa nemá telo z mäsa a kostí!“
042	LUK	024	040	Pri tých slovách im ukázal rany na svojich rukách a na nohách.
042	LUK	024	041	No ešte vždy tomu nemohli uveriť, radovali sa aj pochybovali, a tak ich poprosil: „Máte tu niečo na jedenie?“
042	LUK	024	042	Podali mu kúsok pečenej ryby a medového plásta.
042	LUK	024	043	Zjedol to pred ich očami.
042	LUK	024	044	Potom im povedal: „Spomeňte si, keď som ešte býval s vami, pripomínal som vám, že sa musí naplniť všetko, čo je o mne napísané v Mojžišovom zákone, v Prorokoch aj Žalmoch.“
042	LUK	024	045	Vtedy vďaka Ježišovi konečne porozumeli slovám Písma.
042	LUK	024	046	Pokračoval: „Áno, už dávno bolo napísané, že Mesiáš musí trpieť, zomrieť a tretí deň vstane z mŕtvych.
042	LUK	024	047	A z Jeruzalema sa zvesť o záchrane musí zaniesť všetkým národom; odpustenie hriechov je pre všetkých, ktorí sa obrátia k Bohu.
042	LUK	024	048	Vy sami budete svedčiť, čo sa stalo a čoho ste boli svedkami.
042	LUK	024	049	A ja vám pošlem Ducha Svätého, ktorého vám sľúbil môj Otec. Zostaňte v Jeruzaleme, kým vás Boh nevyzbrojí touto mocou.“
042	LUK	024	050	Potom ich viedol cestou z Jeruzalema do Betánie. Zastal, zdvihol ruky k nebu a požehnal ich.
042	LUK	024	051	A keď im žehnal, vzďaľoval sa od nich a vznášal sa do neba.
042	LUK	024	052	Padli pred ním na kolená a potom sa s nesmiernou radosťou vrátili do Jeruzalema.
042	LUK	024	053	Každý deň prichádzali do chrámu a velebili Boha.
#
# BOOK	043	JOH	John	Ján
043	JOH	001	001	Na počiatku bolo Slovo, to Slovo bolo u Boha, a Boh sám bol tým Slovom.
043	JOH	001	002	On, toto Slovo, bol od počiatku s Bohom.
043	JOH	001	003	Prostredníctvom neho bolo všetko stvorené a bez neho nebolo stvorené nič z toho, čo jestvuje.
043	JOH	001	004	On bol zdrojom všetkého života a tento život bol svetlom pre každého človeka.
043	JOH	001	005	To svetlo prekonáva temnotu sveta a temnota ho nikdy nepohltila.
043	JOH	001	006	Boh poslal muža, ktorý sa volal Ján.
043	JOH	001	007	Ján prišiel na svet ako svedok, ktorého úlohou bolo priniesť posolstvo o svetle. Prostredníctvom Jána mali všetci uveriť.
043	JOH	001	008	Ján sám nebol tým svetlom, jeho poslaním bolo upozorniť naň.
043	JOH	001	009	To pravé svetlo, ktoré osvecuje každého človeka, prišlo na svet.
043	JOH	001	010	Bol na svete, ktorý vznikol jeho prostredníctvom, ale svet ho nepoznal.
043	JOH	001	011	Prišiel do svojho vlastného, ale jeho vlastní ho neprijali.
043	JOH	001	012	Ale všetkým, ktorí ho prijali a uverili v neho, umožnil stať sa Božími deťmi.
043	JOH	001	013	Tí sa nenarodili bežným spôsobom, ani z ľudskej túžby po deťoch, či z rozhodnutia človeka, ale Božím pôsobením.
043	JOH	001	014	Slovo sa stalo človekom, ktorý žil medzi nami. A my sme videli jeho slávu – slávu jediného Syna nebeského Otca, ktorý bol naplnený milosťou a pravdou.
043	JOH	001	015	Ján Krstiteľ o ňom vydával jasné svedectvo. Volal k zástupom: „To je ten, o ktorom som vám hovoril: Prichádza po mne, ale je omnoho významnejší, lebo bol dávno predo mnou.“
043	JOH	001	016	Z bohatstva jeho milosti sme prijímali jedno požehnanie za druhým.
043	JOH	001	017	Kým prostredníctvom Mojžiša dal Boh ľuďom Zákon, prostredníctvom Ježiša preukázal milosť a pravdu.
043	JOH	001	018	Boha nikto z ľudí nevidel, iba ten jediný, ktorý sám je Bohom a má s Otcom ten najužší vzťah; ten nám ukázal, aký Boh je.
043	JOH	001	019	Z Jeruzalema prišli za Jánom Krstiteľom židovskí kňazi a chrámoví služobníci s otázkou: „Kto vlastne si?“ Ján im vydal svedectvo,
043	JOH	001	020	v ktorom otvorene a jasne vyznal, že nie je očakávaným Mesiášom.
043	JOH	001	021	„A kto teda si?“ spýtali sa ho znova. „Si prorok Eliáš?“ „Nie som,“ odpovedal. „Tak si ten Prorok?“ „Nie,“ odpovedal im opäť.
043	JOH	001	022	„Tak povedz, kto si. Musíme o tebe podať správu tým, ktorí nás poslali. Za koho sa pokladáš?“
043	JOH	001	023	„Ja som hlas, ktorý volá na púšti, ako to predpovedal prorok Izaiáš: ‚Pripravte cestu Pánovi!‘“
043	JOH	001	024	Tí, ktorých poslali farizeji,
043	JOH	001	025	sa ho spýtali: „Ak nie si Mesiáš, ani Eliáš, ani prorok, tak akým právom krstíš?“
043	JOH	001	026	Ján im odpovedal: „Ja vás krstím vodou, ale uprostred vás stojí ten, koho ešte nepoznáte.
043	JOH	001	027	Jemu nie som hodný ani len rozviazať remienok na obuvi.“
043	JOH	001	028	To sa stalo v Betánii, za Jordánom, kde Ján krstil.
043	JOH	001	029	Na druhý deň videl Ján prichádzať Ježiša a povedal: „Pozrite, Boží Baránok, ktorý na seba berie hriech celého sveta.
043	JOH	001	030	Toto je ten, ktorého som mal na mysli, keď som povedal: ‚Prichádza po mne, ale je omnoho významnejší, lebo bol dávno predo mnou.‘
043	JOH	001	031	Keď som bol poverený, aby som krstil a pripravoval izraelský národ na Mesiášov príchod, ešte som nevedel, kto to je.“
043	JOH	001	032	Potom Ján ľuďom vyznal: „Videl som Božieho Ducha, ktorý zostúpil z neba ako holubica, a zostal na ňom.
043	JOH	001	033	Nevedel som, kto to bude, ale ten, ktorý ma poslal krstiť vodou mi povedal jasne: ‚Na koho uvidíš zostupovať Božieho Ducha a zostávať na ňom, to je ten, ktorý krstí Duchom Svätým.‘
043	JOH	001	034	Videl som, že sa to stalo, a preto vydávam svedectvo, že on je Boží Syn.“
043	JOH	001	035	Na ďalší deň stál Ján pri Jordáne s dvoma zo svojich učeníkov.
043	JOH	001	036	Tu opäť videl Ježiša, ako prechádza okolo, a zvolal: „Pozrite, to je Boží Baránok!“
043	JOH	001	037	Keď to Jánovi učeníci počuli, vybrali sa za Ježišom.
043	JOH	001	038	Ježiš sa obrátil a videl, že idú za ním. Spýtal sa ich: „Čo by ste chceli?“ „Rabbi, kde bývaš?“ odpovedali. (Rabbi znamená Učiteľ.)
043	JOH	001	039	„Poďte a uvidíte!“ vyzval ich Ježiš. Prijali jeho pozvanie a zostali v ten deň uňho. Stalo sa to okolo štvrtej popoludní.
043	JOH	001	040	Jeden z tých dvoch učeníkov bol Ondrej, brat Šimona Petra.
043	JOH	001	041	Po návšteve u Ježiša vyhľadal svojho brata Šimona a povedal mu: „Našli sme Mesiáša“ (po grécky Krista).
043	JOH	001	042	A priviedol ho k Ježišovi. Ježiš sa naňho zahľadel a povedal: „Ty si Šimon, syn Jonášov. Odteraz sa budeš volať Kéfas“ (po grécky Peter).
043	JOH	001	043	Na druhý deň sa Ježiš rozhodol, že pôjde do Galiley. Vyhľadal Filipa a vyzval ho, aby ho nasledoval.
043	JOH	001	044	Filip, podobne ako Ondrej a Peter, pochádzal z Betsaidy.
043	JOH	001	045	Filip potom zašiel za Natanaelom a povedal mu: „Našli sme toho, o ktorom písal Mojžiš, a ktorého predpovedali proroci. Je to Ježiš, syn Jozefa z Nazareta.“
043	JOH	001	046	„Z Nazareta? Môže vari odtiaľ prísť niečo dobré?“ zapochyboval Natanael. „Poď a presvedč sa sám!“ povedal Filip.
043	JOH	001	047	Keď Ježiš uvidel Natanaela, vyhlásil: „To je pravý Izraelita, v ktorom nieto lesti.“
043	JOH	001	048	„Odkiaľ ma poznáš?“ spýtal sa prekvapený Natanael. „Videl som ťa pod figovníkom ešte predtým, ako ťa Filip zavolal,“ odpovedal Ježiš.
043	JOH	001	049	„Majstre, ty si Boží Syn a Kráľ Izraela!“ zvolal Natanael.
043	JOH	001	050	Ježiš mu na to povedal: „Veríš mi len preto, lebo som ti povedal, že som ťa videl sedieť pod figovníkom? Uvidíš však niečo oveľa väčšie.
043	JOH	001	051	Uisťujem vás, že uvidíte nebesia otvorené a Božích anjelov, ako vystupujú a zostupujú na Syna človeka.“
043	JOH	002	001	V galilejskej dedine Kána sa o tri dni nato konala svadba a bola tam aj Ježišova matka Mária.
043	JOH	002	002	Ježiš a jeho učeníci tam boli tiež, lebo boli medzi pozvanými.
043	JOH	002	003	Keď sa na hostine minulo víno, prišla matka za Ježišom: „Nemajú víno.“
043	JOH	002	004	„Čo nás do toho?“ povedal jej. „Môj čas ešte neprišiel.“
043	JOH	002	005	Jeho matka však obsluhujúcim povedala: „Urobte všetko, čo vám prikáže!“
043	JOH	002	006	Na chodbe stálo šesť kamenných asi stolitrových nádob, ktoré sa používali na obradné očisťovanie.
043	JOH	002	007	Ježiš prikázal obsluhujúcim: „Naplňte nádoby vodou!“ Poslúchli a naplnili ich vodou až po okraj.
043	JOH	002	008	Ježiš ich potom vyzval: „Naberte z nich a dajte ochutnať starejšiemu.“ Urobili, ako im povedal.
043	JOH	002	009	Keď starejší ochutnal vodu, premenenú Ježišom na víno, nevedel odkiaľ služobníci víno priniesli, ale oni vedeli, kde ho nabrali. Dal si zavolať ženícha
043	JOH	002	010	a povedal mu: „Každý hostiteľ ponúka najprv lepšie víno, a keď sa hostia riadne napijú, dá priniesť to horšie. Ale ty si odložil dobré víno až nakoniec.“
043	JOH	002	011	V galilejskej Káne tak Ježiš vykonal prvé zo svojich znamení a zjavil svoju božskú moc. A jeho učeníci v neho uverili.
043	JOH	002	012	Potom so svojou matkou, bratmi a učeníkmi odišiel do Kafarnauma, kde strávil niekoľko dní.
043	JOH	002	013	Blížili sa židovské veľkonočné sviatky, a tak sa Ježiš vybral do Jeruzalema.
043	JOH	002	014	Na nádvorí chrámu našiel predavačov obetných býkov, oviec a holubov, i zmenárnikov, ako sedia za svojimi stolmi.
043	JOH	002	015	Uplietol si z povrazov bič a vyhnal z chrámového nádvoria predavačov aj dobytok a ovce, peňazomencom poprevracal stoly a rozsypal mince
043	JOH	002	016	a tým, čo predávali holuby, povedal: „Preč s tým! Z domu môjho Otca nerobte tržnicu!“
043	JOH	002	017	V tej chvíli si učeníci spomenuli na slová Písma: „Starostlivosť o Boží dom ma spaľuje.“
043	JOH	002	018	„Akým znamením nás chceš presvedčiť, že máš právo takto konať?“ spytovali sa ho nahnevane židovskí vodcovia.
043	JOH	002	019	Odpovedal im: „Zbúrajte tento chrám a ja ho za tri dni znovu postavím.“
043	JOH	002	020	„Čo to vravíš?“ zvolali Židia. „Tento chrám sa budoval celých štyridsať rokov a ty by si ho chcel postaviť za tri dni?!“
043	JOH	002	021	Ježiš však hovoril o chráme, ktorým bolo jeho telo.
043	JOH	002	022	Aj učeníci tomu porozumeli až po jeho zmŕtvychvstaní, keď si spomenuli na to, čo hovoril, a uverili Písmu i Ježišovým slovám.
043	JOH	002	023	Cez veľkonočné sviatky vykonal Ježiš v Jeruzaleme viaceré znamenia, a tak v neho mnohí uverili.
043	JOH	002	024	Ježiš im však nedôveroval, lebo dobre poznal ľudskú povahu,
043	JOH	002	025	a ani sa nepotreboval na nikoho spytovať: vedel, čo sa v každom z nich skrýva.
043	JOH	003	001	Medzi farizejmi bol aj muž menom Nikodém, člen židovskej veľrady.
043	JOH	003	002	Raz v noci prišiel za Ježišom a povedal mu: „Majstre, vieme, že ťa poslal Boh, aby si nás vyučoval. Veď znamenia, ktoré konáš, by nemohol konať nikto, s kým by nebol Boh.“
043	JOH	003	003	Ježiš mu odpovedal: „Uisťujem ťa, že nikto, kto sa nenarodí znova, nemôže uvidieť Božie kráľovstvo.“
043	JOH	003	004	„Ako sa môže dospelý človek narodiť?“ zvolal prekvapene Nikodém. „Nemôže sa predsa vrátiť do matkinho tela a narodiť sa po druhý raz!“
043	JOH	003	005	Ježiš mu na to povedal: „Buď si istý, že ak sa s človekom nestane zásadná zmena, ktorú spôsobí Boží Duch, a ak sa na znamenie toho nedá pokrstiť, nemôže vstúpiť do Božieho kráľovstva.
043	JOH	003	006	Svojim deťom dávajú život rodičia, ale len Boží Duch privádza ľudí k duchovnému životu.
043	JOH	003	007	Nečuduj sa teda, že som ti povedal: ‚Musíte sa narodiť znovu.‘
043	JOH	003	008	Vietor vanie, kam chce. Počuješ, ako šumí, ale nevieš, odkiaľ sa vzal a kam veje. To je to, čo sa deje s každým, kto sa narodil z Ducha.“
043	JOH	003	009	„Ako sa to môže stať?“ spýtal sa Nikodém.
043	JOH	003	010	„Ty, taký významný učiteľ izraelského ľudu, a nevieš to?“ povedal mu Ježiš.
043	JOH	003	011	„Uisťujem ťa, že hovoríme o tom, čo vieme, a svedčíme o tom, čo sme videli, a predsa nám neveríte.
043	JOH	003	012	Ak neveríte, keď hovorím o veciach, ktoré sa dejú na zemi, ako uveríte, keď budem hovoriť o tom, čo sa deje v nebesiach?
043	JOH	003	013	Nik z ľudí nevystúpil na nebesia (a nemôže vám dať také svedectvo) iba ten, ktorý zostúpil z nebies – Syn človeka.
043	JOH	003	014	Tak ako Mojžiš na púšti vyvýšil hada, tak musí byť vyvýšený aj Syn človeka,
043	JOH	003	015	aby každý, kto v neho verí, mal večný život.
043	JOH	003	016	Lebo tak Boh miloval svet, že dal svojho jediného Syna, aby nik, kto v neho verí, nezahynul, ale mal večný život.
043	JOH	003	017	Boh svojho Syna neposlal nato, aby svet odsúdil, ale aby ho zachránil.
043	JOH	003	018	Kto v neho verí, nie je súdený, ale kto neverí, odsudzuje sám seba, lebo odmietol jediného Božieho Syna.
043	JOH	003	019	Toto je spôsob, akým Boh súdi: na svet prišlo svetlo, ale ľudia mali radšej tmu než svetlo, lebo žijú hriešnym životom.
043	JOH	003	020	Každý, kto koná niečo zlé, nenávidí svetlo a ani ho nevyhľadáva: bojí sa totiž, aby jeho činy nevyšli najavo.
043	JOH	003	021	Ale ten, kto žije podľa pravdy, túži po svetle, aby sa ukázalo, že jeho činy sú v súlade s Božou vôľou.“
043	JOH	003	022	Potom Ježiš prišiel aj so svojimi učeníkmi do Judska, tam s nimi nejaký čas pobudol a krstil.
043	JOH	003	023	Ľudia však stále prichádzali aj za Jánom, aby ich krstil. Bolo to v Ainóne neďaleko Salimu, lebo tam bolo dosť vody.
043	JOH	003	024	Bolo to ešte predtým, ako Jána uvrhli do väzenia.
043	JOH	003	025	Jedného dňa sa akýsi Žid pustil do debaty s Jánovými učeníkmi ohľadom obradného očisťovania.
043	JOH	003	026	Učeníci sa obrátili na svojho učiteľa: „Majstre, ten, s ktorým si bol na druhom brehu Jordánu a o ktorom si ľuďom vydával svedectvo, teraz sám krstí a všetci idú za ním!“
043	JOH	003	027	Ján im odpovedal: „Človek si nemôže prisvojiť nič, čo by mu nebolo dané od Boha.
043	JOH	003	028	Vy sami ste svedkami, že som vyhlásil: ‚Ja nie som Mesiáš, Boh ma však poslal, aby som ľudí pripravil na jeho príchod.‘
043	JOH	003	029	Nevesta patrí ženíchovi. Jeho priateľ je tiež na svadbe, počúva ženícha a raduje sa z jeho šťastia. Túto radosť teraz prežívam aj ja.
043	JOH	003	030	On sa musí dostávať do popredia a ja musím ustupovať.
043	JOH	003	031	Ježiš prišiel z neba a prevyšuje nás všetkých. My ľudia pochádzame zo zeme a hovoríme len o tom, čo sme prežili na zemi.
043	JOH	003	032	On svedčí o tom, čo videl a počul v nebi, no jeho svedectvo nikto neprijíma.
043	JOH	003	033	Ale kto mu uveril, potvrdil tým, že Boh je dôveryhodný.
043	JOH	003	034	Lebo ten, ktorého poslal Boh, vraví Božie slová. Boh mu totiž dáva Ducha v neobmedzenej miere.
043	JOH	003	035	Veď Otec miluje Syna a všetko zveril do jeho rúk.
043	JOH	003	036	Preto ten, kto verí v Syna, má večný život; kto však Syna odmieta, nedosiahne ozajstný život, ale zostáva na ňom Boží hnev.“
043	JOH	004	001	Farizeji sa dopočuli, že Ježiš získava a krstí viac učeníkov ako Ján.
043	JOH	004	002	(Aj keď v skutočnosti Ježiš sám nekrstil – krstili jeho učeníci.)
043	JOH	004	003	Keď Pán zistil, čo sa o ňom hovorí, opustil Judsko a opäť sa vrátil do Galiley.
043	JOH	004	004	Cestou však musel prejsť cez oblasť Samárie.
043	JOH	004	005	Dostal sa až k samaritánskemu mestu Sychar. V jeho blízkosti ležal pozemok, ktorý dal kedysi Jákob svojmu synovi Jozefovi.
043	JOH	004	006	Nachádzala sa tam i Jákobova studňa. Ježiš, unavený dlhou chôdzou, posadil sa ku studni, aby si odpočinul. Bolo okolo poludnia.
043	JOH	004	007	Onedlho prišla k studni samaritánska žena po vodu. Ježiš ju poprosil: „Daj sa mi napiť!“
043	JOH	004	008	Bol sám, lebo jeho učeníci odišli do mesta nakúpiť niečo na jedenie.
043	JOH	004	009	Žena sa začudovala: „Ako to, že si odo mňa pýtaš vodu? Veď ty si Žid a ja som Samaritánka.“ (Židia sa totiž snažili nemať so Samaritánmi nič spoločné.)
043	JOH	004	010	Ježiš jej odpovedal: „Keby si vedela o Božom dare a keby si poznala, kto je ten, čo si od teba pýta vodu, prosila by si ho, aby ti dal napiť živej vody.“
043	JOH	004	011	„Pane, veď nemáš ani vedro, ako chceš nabrať vodu z takej hlbokej studne?“ namietla. „Odkiaľ by si vzal živú vodu?
043	JOH	004	012	Náš praotec Jákob dal túto studňu vykopať a sám z nej pil, aj jeho synovia, aj jeho dobytok. Si vari väčší než on?“
043	JOH	004	013	Ježiš jej odpovedal: „Každý, kto pije túto vodu, bude opäť smädný.
043	JOH	004	014	Ale ak by niekto pil z vody, ktorú mu dám ja, navždy uhasí svoj smäd. A nielen to: voda, ktorú mu dám, stane sa v ňom prameňom životodarnej vody a dá mu večný život.“
043	JOH	004	015	„Pane, prosím ťa, daj mi z tej vody, aby som už nebola smädná a nemusela sem chodievať čerpať,“ povedala žena.
043	JOH	004	016	„Choď a priveď sem svojho muža,“ vyzval ju Ježiš.
043	JOH	004	017	„Nemám muža,“ odpovedala mu. „Dobre vravíš, že nemáš muža,“ súhlasil Ježiš.
043	JOH	004	018	„V skutočnosti si ich už mala piatich a ten, s ktorým žiješ teraz, nie je tvojím manželom. To, čo si povedala, je pravda.“
043	JOH	004	019	„Pane, vidím, že si prorok!“ zvolala žena.
043	JOH	004	020	„Naši predkovia uctievali Boha na tomto vrchu, ale vy, Židia, tvrdíte, že jediné miesto, kde sa má uctievať Boh, je v Jeruzaleme. Kde ho teda máme uctievať?“
043	JOH	004	021	Ježiš jej odpovedal: „Ver mi, žena, blíži sa čas, keď ľudia nebudú uctievať Boha ani na tomto vrchu, ani v Jeruzaleme.
043	JOH	004	022	Vy uctievate toho, o ktorom príliš veľa neviete, my uctievame, toho, ktorého dobre poznáme. Veď Boh prostredníctvom Židov prináša posolstvo záchrany.
043	JOH	004	023	Prichádza však čas, ba už aj prišiel, keď praví Boží nasledovníci budú Otcovi prejavovať ozajstnú úctu pod vedením Ducha. Je Otcovou vôľou, aby ho ľudia takto uctievali.
043	JOH	004	024	Veď Boh je Duch a tí, ktorí ho uctievajú, to majú robiť vedení Duchom a v plnej vážnosti.“
043	JOH	004	025	„Viem, že príde Mesiáš, (ktorý sa volá Kristus)“ povedala žena. „Keď príde, všetko nám vysvetlí.“
043	JOH	004	026	„To som ja: ten istý, čo sa s tebou rozpráva,“ povedal jej Ježiš.
043	JOH	004	027	V tej chvíli sa vrátili učeníci a boli prekvapení, keď zastihli Ježiša v rozhovore so ženou. Ale neodvážili sa spýtať, prečo sa s ňou zhovára, ani o čom sa zhovára.
043	JOH	004	028	Žena nechala vedro pri studni, rozbehla sa do mesta a každému oznamovala:
043	JOH	004	029	„Poďte so mnou! Stretla som človeka, ktorý mi povedal všetko, čo som v živote urobila. Nemohol by byť práve on Mesiášom?“
043	JOH	004	030	Obyvatelia mesta sa ihneď pobrali za Ježišom.
043	JOH	004	031	Medzitým ho učeníci ponúkali, aby sa najedol.
043	JOH	004	032	On však odmietol: „Nebudem jesť. Mám na jedenie čosi, o čom vy nič neviete.“
043	JOH	004	033	„Priniesol mu azda niekto nejaké jedlo?“ spytovali sa učeníci jeden druhého.
043	JOH	004	034	„Mojím pokrmom,“ povedal im Ježiš, „je konať vôľu toho, ktorý ma poslal, a dovŕšiť jeho dielo.
043	JOH	004	035	Nazdávate sa, že žatva sa začne až o štyri mesiace, na sklonku leta? Rozhliadnite sa okolo seba! Obrovské lány obilia už dozrievajú.
043	JOH	004	036	To sú ľudské duše pripravené na žatvu. Ten čo bude žať a zhromažďovať úrodu pre večnosť, dostáva už teraz svoju odmenu. A ten, čo rozsieval, sa bude radovať spolu s ním.
043	JOH	004	037	Lebo je pravda to, čo sa hovorí: Jedni sejú a ďalší žnú.
043	JOH	004	038	Ja som vás poslal žať tam, kde ste nesiali. Iní pred vami sa lopotili, a vy zbierate výsledky ich práce.“
043	JOH	004	039	Mnoho Samaritánov z toho mesta uverilo, že Ježiš je Mesiáš. Prijali totiž svedectvo ženy, ktorá im hovorila: „Povedal mi všetko, čo som robila.“
043	JOH	004	040	Keď prišli za ním k studni, prosili ho, aby zostal v ich meste. Zdržal sa u nich dva dni.
043	JOH	004	041	Vďaka slovám, ktoré im hovoril, uverili v neho aj mnohí ďalší.
043	JOH	004	042	Vraveli žene: „Teraz už veríme nie preto, čo si nám povedala, ale sami sme počuli a presvedčili sme sa, že je naozaj Záchranca sveta.“
043	JOH	004	043	Po dvoch dňoch, ktoré tam strávil, sa pobral do Galiley.
043	JOH	004	044	A hoci je známy jeho výrok: „Žiadneho proroka si neuctia tam, odkiaľ pochádza!“,
043	JOH	004	045	tentoraz ho Galilejčania prijali s otvoreným náručím, lebo aj oni boli v Jeruzaleme na veľkonočných slávnostiach, a videli, čo tam vykonal.
043	JOH	004	046	Keď Ježiš prechádzal Galileou, znova zavítal do mestečka Kána, kde predtým premenil vodu na víno. Istý kráľovský úradník z mesta Kafarnaum, ktorý mal na smrť chorého syna,
043	JOH	004	047	sa dozvedel, že sa Ježiš vrátil z Judska do Galiley. Vyhľadal ho v Káne a úpenlivo ho prosil, aby šiel s ním do Kafarnauma a uzdravil jeho umierajúceho syna.
043	JOH	004	048	„Nikto z vás mi neuverí, kým neuvidíte znamenia a divy?“ spýtal sa ho Ježiš.
043	JOH	004	049	„Pane, prosím ťa, poď rýchlo, kým môj syn neumrie!“ naliehal úradník.
043	JOH	004	050	„Môžeš ísť domov! Tvoj syn bude žiť!“ odpovedal mu Ježiš. Ten človek Ježišovi uveril a vybral sa domov.
043	JOH	004	051	Niektorí z jeho sluhov mu bežali oproti a zvestovali mu, že jeho syn žije a má sa lepšie.
043	JOH	004	052	Spýtal sa ich, kedy sa chlapcov stav zlepšil. Odpovedali mu: „Včera poobede okolo jednej mu zrazu klesla horúčka.“
043	JOH	004	053	A tu si uvedomil, že sa to stalo presne v tej chvíli, keď mu Ježiš povedal: „Tvoj syn bude žiť.“ A úradník i všetci v jeho dome uverili, že Ježiš je Mesiáš.
043	JOH	004	054	Toto bolo druhé znamenie, ktoré Ježiš vykonal, keď prišiel z Judska do Galiley.
043	JOH	005	001	Potom sa Ježiš pobral do Jeruzalema, lebo bol práve židovský sviatok.
043	JOH	005	002	V Jeruzaleme je neďaleko Ovčej brány vodná nádrž, židovsky nazývaná Betezda, lemovaná piatimi stĺporadiami.
043	JOH	005	003	Pod týmito prístreškami ležali mnohí chorí: slepí, chromí a ochrnutí. [Tí túžobne čakali kedy sa rozčerí hladina vody.]
043	JOH	005	004	[Z času na čas zostupoval totiž do rybníka anjel Pánov a rozvíril vodu. Prvý, kto vstúpil do rozvírenej vody, bol uzdravený, nech trpel akoukoľvek chorobou.]
043	JOH	005	005	Medzi postihnutými ležal človek, ktorý bol chorý už tridsaťosem rokov.
043	JOH	005	006	Keď ho tam Ježiš uvidel ležať, a zistil, že je už tak dlho chorý, spýtal sa ho: „Túžiš vyzdravieť?“
043	JOH	005	007	„Pane,“ odpovedal chorý, „nemám nikoho, kto by mi pomohol dostať sa k nádrži, keď sa zvíri voda. Kým sa tam sám dostanem, zakaždým ma niekto predbehne.“
043	JOH	005	008	Ježiš mu odpovedal: „Vstaň, vezmi si rohož a môžeš ísť.“
043	JOH	005	009	Chorý bol v tej chvíli uzdravený: zvinul si rohož a pobral sa preč. V ten deň však bola sobota.
043	JOH	005	010	Židovský predstavitelia preto začali uzdraveného napomínať: „Je sobota, náš zákon ti zakazuje niesť svoju rohož.“
043	JOH	005	011	On im však povedal: „Muž, ktorý ma uzdravil, povedal: ‚Vezmi svoju rohož a môžeš ísť.‘“
043	JOH	005	012	„A ktože ti povedal: ‚Vezmi svoju rohož a choď?‘“ rozhorčovali sa.
043	JOH	005	013	To uzdravený nevedel, lebo Ježiš sa vytratil v dave, ktorý sa tam zišiel.
043	JOH	005	014	Po nejakom čase ho Ježiš vyhľadal v chráme a povedal mu: „Vidíš, si zdravý. Ale už nehreš, aby ťa nepostihlo niečo horšie.“
043	JOH	005	015	Ten človek sa rozbehol za židovskými vodcami a oznámil im, že to bol Ježiš, kto ho uzdravil.
043	JOH	005	016	Židovský vodcovia začali na Ježiša útočiť, že také veci robí práve v sobotu.
043	JOH	005	017	Ale Ježiš im odpovedal: „Môj Otec neprestajne koná pre dobro ľudí a ja robím to isté.“
043	JOH	005	018	Po týchto slovách sa židovskí vodcovia ešte väčšmi usilovali zabiť ho. Dôvodom nebolo len znesväcovanie soboty, ale aj to, že hovoril o Bohu ako o svojom Otcovi, a tým sa robil rovným Bohu.
043	JOH	005	019	Ježiš im však povedal: „Buďte si istí, že Syn nerobí nič sám od seba; robí len to, čo vidí robiť Otca. Lebo všetko, čo koná Otec, robí takisto aj Syn.
043	JOH	005	020	Veď Otec miluje Syna a zveruje sa mu so všetkým, čo robí. A ukáže mu, že má urobiť ešte väčšie veci, než tie, ktoré ste videli – a budete sa tomu čudovať.
043	JOH	005	021	Otec kriesi mŕtvych a dáva im život. Rovnako aj Syn dáva život podľa vlastného rozhodnutia.
043	JOH	005	022	A navyše, Otec sám nebude súdiť nikoho. Toto právo zveril Synovi,
043	JOH	005	023	aby všetci vzdali Synovi rovnakú úctu, akú vzdávajú Otcovi. Kto nepreukazuje úctu Synovi, nepreukazuje ju ani Otcovi, ktorý ho poslal.“
043	JOH	005	024	„Uisťujem vás, že každý, kto berie vážne moje slová a dôveruje tomu, ktorý ma poslal, má večný život. Nebude odsúdený; prešiel zo smrti do života.
043	JOH	005	025	A slávnostne vyhlasujem, že príde čas, ba už je tu, keď mŕtvi budú počuť hlas Božieho Syna; a tí, čo ho vezmú vážne, budú žiť.
043	JOH	005	026	Ako je Otec zdrojom života, tak aj Syna poveril, aby dával život ľuďom.
043	JOH	005	027	A dal mu aj právo súdiť, lebo on je Syn človeka.
043	JOH	005	028	Nebuďte prekvapení; prichádza totiž čas, keď všetci mŕtvi budú počuť jeho hlas
043	JOH	005	029	a budú vzkriesení. Tí, čo konali dobro, vstanú do večného života, ale tí, čo neprestali konať zlo, vstanú a budú odsúdení.“
043	JOH	005	030	„Nič nerobím sám, nezávisle od Otca. Súdim len po porade s ním, preto súdim spravodlivo. Moja vôľa sa zhoduje s Otcovou, a tak nekonám podľa svojej vôle, ale podľa vôle toho, ktorý ma poslal.
043	JOH	005	031	Ak by som bol sám sebe svedkom toho, kým som, moje svedectvo by nemalo žiadnu hodnotu.
043	JOH	005	032	Ale je tu iný, ktorý svedčí o mne, a ja viem, že jeho svedectvo je dôveryhodné.
043	JOH	005	033	Vy sami ste poslali poslov k Jánovi, a to, čo o mne Ján povedal, bola pravda.
043	JOH	005	034	Ja však nemusím stavať na ľudskom svedectve. O Jánovi hovorím len preto, že prijatím jeho posolstva môžete byť zachránení.
043	JOH	005	035	Ján bol ako horiaca pochodeň, ktorá dáva svetlo a vy ste sa určitý čas radovali z jeho svetla.
043	JOH	005	036	Ale je tu ešte jasnejšie svedectvo ako Jánovo, a to sú skutky, ktoré ma Otec poveril vykonať, tie sú dôkazom, že ma poslal Otec.
043	JOH	005	037	Sám Otec, ktorý ma poslal, vydal o mne svedectvo. Vy ste však nikdy nepočuli jeho hlas, ani nevideli jeho tvár,
043	JOH	005	038	a jeho slovo vo vás nezostalo, lebo tomu, ktorého poslal, neveríte.
043	JOH	005	039	Skúmate Písmo a domnievate sa, že ak budete podľa neho žiť, získate večný život. Ale aj Písmo svedčí o mne.
043	JOH	005	040	Napriek tomu nechcete prísť ku mne, aby ste mali život.
043	JOH	005	041	Nejde mi o ľudské uznanie,
043	JOH	005	042	ale poznám vás dobre a viem, že v skutočnosti Boha nemilujete.
043	JOH	005	043	Viem to, lebo som prišiel v mene svojho Otca, no odmietli ste ma prijať. Keby však niekto prišiel vo vlastnom mene, prijali by ste ho s nadšením.
043	JOH	005	044	Nečudujem sa, že mi nemôžete uveriť, lebo vám väčšmi záleží na tom, aby ste sa páčili ľuďom ako Bohu.
043	JOH	005	045	A nemyslite si, že to budem ja, kto vás pred Otcom obžaluje. Vaším žalobcom bude Mojžiš, do ktorého ste vložili všetky svoje nádeje.
043	JOH	005	046	No keby ste naozaj verili Mojžišovi, verili by ste aj mne, lebo on písal o mne.
043	JOH	005	047	Ale keď neveríte jemu, ako by ste mohli veriť mojim slovám?“
043	JOH	006	001	Potom sa Ježiš spolu s učeníkmi preplavil na druhý breh Galilejského jazera (ktoré sa nazýva aj Tiberiadské).
043	JOH	006	002	Hrnuli sa za ním veľké zástupy, lebo v tom, ako uzdravoval chorých, videli Božie znamenie.
043	JOH	006	003	Ježiš vystúpil na vrch a usadil sa na ňom aj so svojimi učeníkmi.
043	JOH	006	004	Bolo krátko pred veľkonočnými sviatkami.
043	JOH	006	005	Keď sa Ježiš rozhliadol a uvidel veľké množstvo ľudí, ktorí sa k nemu blížili, opýtal sa Filipa: „Kde nakúpime toľko chleba, aby sa všetci tí ľudia najedli?“
043	JOH	006	006	Ježiš však už vedel, čo urobí a touto otázkou chcel len vyskúšať Filipovu vieru.
043	JOH	006	007	Filip mu odpovedal: „Ani keby sme nakúpili chlieb za dvesto denárov, nebolo by dosť, aby sa každému ušiel aspoň kúsok.“
043	JOH	006	008	Jeden z učeníkov, Šimonov brat Ondrej, povedal Ježišovi:
043	JOH	006	009	„Je tu jeden chlapec, ktorý má päť jačmenných chlebov a dve ryby. Ale čože je to pre toľkých ľudí!“
043	JOH	006	010	„Povedzte, aby si všetci posadali!“ prikázal Ježiš učeníkom. Miesta bolo dosť a tak sa všetci usadili na trávnatom úbočí svahu. V zástupe bolo asi päťtisíc mužov.
043	JOH	006	011	Ježiš vzal päť chlebov, poďakoval za ne Bohu, rozlámal ich a učeníci ich roznášali sediacim. Podobne urobil aj s rybami a každý dostal, koľko chcel.
043	JOH	006	012	Keď sa všetci najedli, prikázal učeníkom: „Pozbierajte všetko čo zostalo, aby nič nevyšlo nazmar!“
043	JOH	006	013	Nazbierali dvanásť košov zvyškov, ktoré zostali z pôvodných piatich chlebov.
043	JOH	006	014	V tom, čo Ježiš urobil, ľudia videli Božie znamenie, a preto si hovorili: „To je akiste ten Prorok, ktorý má prísť!“
043	JOH	006	015	Ježiš vedel, o čom uvažujú i to, že sa ho chcú zmocniť a vyhlásiť ho za kráľa. Preto sa od nich vzdialil a opäť vyšiel až úplne na vrch, aby bol sám.
043	JOH	006	016	Keď sa zvečerilo, učeníci zišli k jazeru.
043	JOH	006	017	Bola už tma a Ježiš za nimi ešte stále neprišiel. A tak nastúpili do loďky a plavili sa na druhý breh do Kafarnauma.
043	JOH	006	018	Onedlho sa strhol prudký vietor a hladina jazera sa rozbúrila.
043	JOH	006	019	Keď sa vzdialili päť či šesť kilometrov od brehu, zrazu zbadali Ježiša, ako kráča po mori a blíži sa k loďke. Učeníci sa však veľmi sa preľakli.
043	JOH	006	020	Ježiš ich však upokojil: „Nebojte sa, to som ja!“
043	JOH	006	021	Pozvali ho, aby nastúpil do lode a čoskoro pristáli pri brehu, ku ktorému sa plavili.
043	JOH	006	022	Zástup ľudí na protiľahlom brehu čakal na Ježiša až do rána. Vedeli, že Ježiš s učeníkmi nenastúpil do jedinej loďky, ktorú mali a neodplavil sa s nimi.
043	JOH	006	023	Na miesto, kde Pán ďakoval za chlieb a nasýtil zástup, sa priplavilo na druhý deň niekoľko člnov z Tiberiady.
043	JOH	006	024	Keď ľudia zistili, že sa nedočkajú ani Ježiša, ani učeníkov, nasadli niektorí naspäť do svojich člnov a vybrali sa ho hľadať. Preplavili sa až do mesta Kafarnaum
043	JOH	006	025	na druhom brehu jazera, kde Ježiša konečne našli. Opýtali sa ho: „Majstre, kedy si sa sem dostal?“
043	JOH	006	026	Ježiš im však povedal: „Pravda je takáto: Hľadáte nie preto, že by ste pochopili znamenia ktoré konám, ale len preto, lebo som vás včera nasýtil chlebom.
043	JOH	006	027	Prečo sa ustavične staráte iba o pominuteľné veci, o jedlo a pitie? Usilujte sa o pokrm, ktorý pretrvá pre večný život. Tento pokrm vám dá Syn človeka, ktorého tým poveril Boh, jeho Otec.“
043	JOH	006	028	„A čo máme robiť, aby sme konali to, čo od nás Boh očakáva?“ pýtali sa ho.
043	JOH	006	029	„Boh od vás očakáva iba jedno,“ odpovedal im. „Verte v toho, ktorého poslal.“
043	JOH	006	030	Oni však vraveli: „Ak ti máme uveriť, musíš nám dať jasné znamenie. Čím nás chceš presvedčiť?
043	JOH	006	031	Keď naši otcovia putovali púšťou, dostávali mannu. Lebo o Mojžišovi je napísané: ‚Dal im chlieb z neba, aby ich nasýtil.‘“
043	JOH	006	032	Ježiš im povedal: „Uisťujem vás: Nebol to Mojžiš, kto vám dával chlieb z neba. Je to môj Otec, ktorý vám dáva skutočný chlieb z neba.
043	JOH	006	033	Tým chlebom od Boha je ten, ktorý zostupuje z neba a dáva ľuďom život.“
043	JOH	006	034	„Pane,“ prosili ho ľudia, „dávaj nám tento chlieb stále!“
043	JOH	006	035	Ježiš im povedal: „Ja som chlieb, ktorý dáva život. Kto príde ku mne a dôveruje mi, nebude už nikdy trpieť hladom ani smädom.
043	JOH	006	036	Ale hoci ste počuli moje slová a videli ste moje činy, aj tak mi neveríte.
043	JOH	006	037	Každý, koho mi Otec zveril, prichádza ku mne a ja nikoho, kto ku mne prichádza, neodmietnem.
043	JOH	006	038	Lebo ja som zostúpil z neba, aby som robil nie to, čo chcem ja, ale aby som plnil vôľu toho, ktorý ma poslal.
043	JOH	006	039	A ten, ktorý ma poslal, si želá, aby som dával pozor na všetkých, ktorých mi zveril, aby som ich v deň svojho druhého príchodu vzkriesil k večnému životu.
043	JOH	006	040	To, čo si môj otec naozaj želá je, aby každý, kto sa rozhodne pre Syna a uverí v neho, získal večný život a ja ho vzkriesim v posledný deň.“
043	JOH	006	041	Ľudí pobúrili jeho slová: „Ja som chlieb, ktorý zostúpil z neba.“
043	JOH	006	042	A namietali: „Ako to? Vari to nie je Ježiš, Jozefov syn? Veľmi dobre poznáme jeho otca i matku! A on sa opovažuje tvrdiť nám: ‚Zostúpil som z neba.‘“
043	JOH	006	043	Ježiš im povedal: „Nepohoršujte sa!
043	JOH	006	044	Nikto sa nemôže stať mojím nasledovníkom bez toho, aby ho viedol Otec, ktorý ma poslal. A všetkých, ktorých mi dal, vzkriesim v posledný deň k večnému životu.
043	JOH	006	045	Veď jeden z prorokov napísal: ‚Boh bude hovoriť ku každému človeku.‘ Kto teda počúva Otca a dá sa ním poučiť, prichádza ku mne.
043	JOH	006	046	To však neznamená, že by niekto Otca videl. Len ten, kto prišiel od Boha, ho naozaj videl.
043	JOH	006	047	Preto vám hovorím: Každý, kto mi verí, má večný život.
043	JOH	006	048	Ja som chlieb, ktorý dáva život.
043	JOH	006	049	Vaši predkovia jedli na púšti mannu, a predsa zomreli.
043	JOH	006	050	Toto je však chlieb, ktorý zostúpil z neba. Kto z neho bude jesť, nezomrie.
043	JOH	006	051	Ja som chlieb, ktorý zostúpil z neba a dáva život. Ak sa niekto sýti týmto chlebom, bude žiť večným životom. Tým chlebom je moje telo a ja ho dám ako obeť, aby svet mohol žiť.“
043	JOH	006	052	To vyvolalo medzi Židmi nový rozruch: „Vari nám môže dať tento tu jesť svoje telo? Ako?“
043	JOH	006	053	Ježiš im na to povedal: „Uisťujem vás: Ak nebudete jesť telo Syna človeka a piť jeho krv, nemáte večný život.
043	JOH	006	054	Iba ten, kto je moje telo a pije moju krv, bude žiť naveky a ja ho vzkriesim v posledný deň.
043	JOH	006	055	Veď moje telo je tým pravým pokrmom a moja krv tým pravým nápojom.
043	JOH	006	056	Kto je moje telo a pije moju krv, žije v jednote so mnou a ja v jednote s ním.
043	JOH	006	057	Tak, ako môj život závisí od Otca, ktorý je zdrojom života a poslal ma sem, tak aj ja budem pre toho, kto mňa je, zdrojom života.
043	JOH	006	058	Ja som ten pravý chlieb, ktorý zostúpil z neba a každý, kto tento chlieb je, bude žiť naveky a neumrie, ako pomreli vaši otcovia, hoci jedli mannu.“
043	JOH	006	059	Toto povedal Ježiš, keď učil v kafarnaumskej synagóge.
043	JOH	006	060	Keď to počuli Ježišovi nasledovníci, mnohí z nich povedali: „Čo sú to za nezmysly. To sa nedá počúvať!“
043	JOH	006	061	Ježiš postrehol, že sa jeho poslucháči rozhorčujú, a spýtal sa ich: „To vás pohoršuje?
043	JOH	006	062	A čo poviete, keď uvidíte Syna človeka vystupovať tam, kde bol predtým?
043	JOH	006	063	Život dáva len Boží Duch; ľudské úsilie človeku život nedá. Slová, ktoré som vám hovoril, sú z Ducha a prinášajú život.
043	JOH	006	064	Medzi vami sú však takí, ktorí mi neveria.“ Ježiš totiž od začiatku vedel, kto v neho verí, a vedel aj to, kto ho neskôr zradí.
043	JOH	006	065	A potom dodal: „Preto som vám povedal, že nikto nemôže ku mne prísť, lebo najprv musí sám dovoliť Otcovi, aby mu to umožnil.“
043	JOH	006	066	Po týchto slovách sa mnohí od Ježiša odvrátili a už ho nenasledovali.
043	JOH	006	067	Vtedy sa Ježiš obrátil k dvanástim učeníkom: „Vy ma nechcete opustiť, však?“
043	JOH	006	068	Šimon Peter mu odpovedal: „Pane, ku komu by sme šli? Iba tvoje slová prinášajú večný život.
043	JOH	006	069	My sme uverili aj poznali, že si Kristus, Boží Syn.“
043	JOH	006	070	Ježiš im povedal: „Vari som si vás dvanástich nevyvolil ja sám? A i napriek tomu jedného z vás ovláda diabol.“
043	JOH	006	071	Myslel tým Judáša, syna Šimona Iškariotského, ktorý ho zradil aj napriek tomu, že patril medzi Ježišových dvanástich učeníkov.
043	JOH	007	001	Potom Ježiš navštevoval jednotlivé miesta v Galilei. Nechcel sa zdržiavať v Judsku, lebo tam sa ho židovský vodcovia usilovali zabiť.
043	JOH	007	002	Ale keď sa blížila slávnosť Stánkov,
043	JOH	007	003	jeho bratia naňho naliehali: „Choď do Judska a ukáž svojim učeníkom, aké zázraky vieš robiť!
043	JOH	007	004	Ak niekto chce, aby sa o ňom na verejnosti, nemôže svoje činy skrývať. Ak naozaj dokážeš konať zázraky, mal by si to všetkým ukázať.“
043	JOH	007	005	Dokonca ani jeho bratia totiž neverili, že je Mesiáš.
043	JOH	007	006	Ježiš im odpovedal: „Môj čas ešte nenastal. Vy však môžete ísť kdekoľvek,
043	JOH	007	007	vás ľudia nemajú dôvod nenávidieť. Mňa však nenávidia, lebo ich usvedčujem z hriešnosti ich činov.
043	JOH	007	008	Choďte na sviatky sami, nebudem robiť, čo chcete vy; pôjdem, až príde ten správny čas.“
043	JOH	007	009	A zostal ešte v Galilei.
043	JOH	007	010	Po odchode bratov sa však na sviatky pobral aj on: nie však verejne, ale tak, aby sa o tom nevedelo.
043	JOH	007	011	Židovskí vodcovia ho cez sviatky hľadali a vypytovali sa: „Kde je?“
043	JOH	007	012	Medzi ľuďmi sa o ňom šírili všelijaké reči. Jedni vraveli: „Je to dobrý človek.“ Iní však hovorili: „Kdeže, iba ich vodí za nos.“
043	JOH	007	013	Nikto sa však neodvážil povedať o ňom svoju mienku nahlas, lebo sa báli židovských vodcov.
043	JOH	007	014	Zrazu uprostred sviatkov vstúpil Ježiš do chrámu a začal učiť.
043	JOH	007	015	Židovský vodcovia sa čudovali: „Ako to, že sa tak vyzná v Písme, keď na to nemá školy?“
043	JOH	007	016	Ježiš im odpovedal: „To, čo vás učím, pochádza od Boha, ktorý ma poslal.
043	JOH	007	017	Každý, kto túži konať Božiu vôľu, pozná, či moje slová pochádzajú od Boha, alebo či hovorím len sám za seba.
043	JOH	007	018	Kto prináša svetu vlastné myšlienky, ten túži po tom, aby sa mu dostalo uznanie. Ale kto chce osláviť a zvelebiť toho, kto ho poslal, je úprimný a niet v ňom neprávosti.
043	JOH	007	019	Nedal vám vari Mojžiš zákon? Nikto z vás však podľa neho nežije. Prečo ma chcete zabiť?“
043	JOH	007	020	„Čo si sa pomiatol na rozume? Kto ťa chce zabiť?“ ozývalo sa zo zástupu.
043	JOH	007	021	„Urobil som v sobotu zázrak a vás to vyviedlo z miery,“ vysvetľoval Ježiš.
043	JOH	007	022	„A pritom vy takisto narúšate zákon. Mojžiš vám prikázal, aby ste svoje deti obrezávali ôsmy deň; tento príkaz pochádza nie od Mojžiša, ale už od praotcov.
043	JOH	007	023	Ak neváhate vykonať obriezku, ak to pripadne na sobotu, aby ste neprestúpili Mojžišov zákon, prečo vás tak hnevá, že som v sobotu vrátil človeku zdravie?
043	JOH	007	024	Prestaňte vynášať povrchné súdy, ale súďte podľa toho, čo je skutočná pravda.“
043	JOH	007	025	Niektorí z obyvateľov Jeruzalema sa spytovali: „Je to naozaj ten, ktorého chcú zabiť?
043	JOH	007	026	Káže verejne v chráme a nič mu nepovedia? Vari ho vodcovia začali predsa len pokladať za Mesiáša?
043	JOH	007	027	Ale to predsa nemôže byť! O Mesiášovi vraj nikto nebude vedieť, odkiaľ prišiel, ale o Ježišovi vieme, odkiaľ prichádza.“
043	JOH	007	028	Tu zvolal Ježiš v chráme, takže ho všetci mohli počuť: „Poznáte ma a viete, odkiaľ som? Neprišiel som sám od seba, poslal ma ten, ktorému sa dá veriť. Vy ho však nepoznáte.
043	JOH	007	029	Ja ho poznám, lebo od neho prichádzam a on ma k vám poslal.“
043	JOH	007	030	V tej chvíli sa ho židovskí vodcovia chceli zmocniť, ale nik sa neopovážil vztiahnuť naňho ruku, lebo jeho čas ešte nenastal.
043	JOH	007	031	Mnohí, ktorí ho v chráme počúvali, uverili v Ježiša ako Mesiáša a hovorili: „Vari by mal Mesiáš vykonať viac znamení od Boha ako tento človek?“
043	JOH	007	032	Keď sa farizejom dostalo do uší, čo ľudia rozprávajú o Ježišovi, spolu s veľkňazmi poslali chrámovú stráž, aby ho zatkla.
043	JOH	007	033	Ale Ježiš im povedal: „Zostanem s vami ešte nejaký čas a potom sa vrátim k tomu, ktorý ma poslal.
043	JOH	007	034	Keď odídem, budete ma hľadať, ale nenájdete ma. Kde som ja, tam sa vy nedostanete.“
043	JOH	007	035	„Kam chce tento človek odísť? Kde by sme ho nenašli?“ spytovali sa vodcovia ľudu posmešne. „Mieni azda odísť medzi židov, ktorí nežijú v Izraeli a učiť tam pohanov?
043	JOH	007	036	A čo znamenajú jeho slová: Budete ma márne hľadať. Lebo kde pôjdem ja, tam sa vy nedostanete?“
043	JOH	007	037	V posledný deň, keď slávnosť Stánkov vrcholila, Ježiš opäť vystúpil a hlasno zvolal: „Kto je smädný, nech príde ku mne a napije sa!
043	JOH	007	038	Kto verí vo mňa, zakúsi, čo hovorí Písmo: ‚Prúd živej vody bude vytekať z jeho vnútra.‘“
043	JOH	007	039	Hovoril o Svätom Duchu, ktorého mali prijať tí, ktorí v neho uveria. Dovtedy totiž Duch ešte nebol daný, lebo Ježiš ešte nebol oslávený.
043	JOH	007	040	Po týchto slovách sa zo zástupu ozývali hlasy: „To je určite ten Prorok!“
043	JOH	007	041	Ďalší hovorili: „Je to Mesiáš!“ Iní však namietali: „Vari by mohol Mesiáš pochádzať z Galiley!
043	JOH	007	042	Či nehovorí Písmo, že Mesiáš bude potomkom kráľa Dávida a narodí sa v mestečku Betleheme, z ktorého pochádzal i Dávid?“
043	JOH	007	043	A tak sa napokon pre Ježiša pohádali.
043	JOH	007	044	Niektorí sa ho pokúšali zatknúť, ale nik sa neodhodlal naň siahnuť.
043	JOH	007	045	Chrámová stráž sa vrátila k veľkňazom a farizejom bez neho. „Prečo ste ho nepriviedli?“ oborili sa na nich.
043	JOH	007	046	Stráže však vraveli: „Nikdy sme nikoho nepočuli hovoriť také veci.“
043	JOH	007	047	Farizeji im povedali: „Takže aj vy ste sa dali zviesť?
043	JOH	007	048	Uveril v neho azda niekto z vodcov alebo z nás, farizejov?“
043	JOH	007	049	„Verí mu iba ten nevzdelaný dav, ktorý sa vôbec nevyzná v Zákone. Nech sú prekliaty!“
043	JOH	007	050	Jedným z tých farizejov bol aj Nikodém, ktorý pred časom navštívil Ježiša. Ten namietol:
043	JOH	007	051	„Ako môžete odsúdiť človeka, ktorého ste predtým nevypočuli? Zodpovedá to azda nášmu Zákonu?“
043	JOH	007	052	„Nie si náhodou aj ty Galilejčan?“ spýtali sa ho. „Len čítaj Písmo a presvedčíš sa, že z Galiley prorok nepríde.“
043	JOH	007	053	Po týchto slovách sa rozišli domov.
043	JOH	008	001	Ježiš odišiel na Olivový vrch,
043	JOH	008	002	ale hneď na svitaní sa znova vrátil do chrámu. Všetci, čo prišli na chrámové nádvorie, sa zhromaždili okolo Ježiša. Sadol si a učil ich.
043	JOH	008	003	Onedlho učitelia Zákona a farizeji privliekli ženu pristihnutú pri cudzoložstve. Postavili ju všetkým na oči
043	JOH	008	004	a povedali: „Učiteľ, túto ženu pristihli pri cudzoložstve.
043	JOH	008	005	Mojžiš nám v zákone prikázal takéto ženy ukameňovať. A čo nám povieš ty?“
043	JOH	008	006	Bola to však pasca. Touto otázkou sa ho snažili vyprovokovať, aby povedal niečo, za čo by ho mohli obžalovať. Ale Ježiš sa zohol a písal prstom po zemi.
043	JOH	008	007	Keď neprestávali dobiedzať, vzpriamil sa a povedal: „Ten z vás, kto nikdy nezhrešil, nech do nej hodí kameň ako prvý.“
043	JOH	008	008	A znova sa sklonil a písal po zemi.
043	JOH	008	009	Keď to počuli, začali sa jeden po druhom vytrácať – prví odišli starší, po nich aj ostatní. Nakoniec Ježiš zostal v strede nádvoria so ženou sám.
043	JOH	008	010	Vtedy sa opäť vzpriamil a spýtal sa jej: „Kde sú tvoji žalobcovia? Ani jeden ťa neodsúdil?“
043	JOH	008	011	„Nikto, pane,“ odpovedala. „Ani ja ťa neodsudzujem,“ povedal jej Ježiš. „Choď, ale už viac nehreš!“
043	JOH	008	012	Potom znova prehovoril k zhromaždeným poslucháčom a povedal: „Ja som svetlo sveta. Kto ide za mnou, nebude blúdiť v tme, ale bude mať svetlo, ktoré vedie k ozajstnému životu.“
043	JOH	008	013	„Vystupuješ ako svoj vlastný svedok; tvoje svedectvo preto nemá žiadnu hodnotu!“ prerušili ho farizeji.
043	JOH	008	014	„Moje svedectvo je pravdivé, aj keď hovorím sám o sebe,“ namietol Ježiš. „Lebo ja viem, odkiaľ som prišiel a kam idem. Vy však ani len netušíte odkiaľ som prišiel a kam idem.
043	JOH	008	015	Vy súdite podľa ľudských meradiel, ja však takto nikoho neodsudzujem.
043	JOH	008	016	Keď ja súdim, môj súd je spravodlivý, lebo nesúdim sám, ale so mnou súdi aj môj Otec, ktorý ma poslal.
043	JOH	008	017	Vo vašom vlastnom zákone je napísané, že svedectvo je pravdivé, ak sa zhodnú vo výpovedi dvaja svedkovia.
043	JOH	008	018	Svedectvo o sebe vydávam ja sám a tým druhým svedkom je Otec, ktorý ma poslal.“
043	JOH	008	019	„A kdeže je tvoj otec?“ spytovali sa ho. „Neviete ani kto som ja, ani kto je môj Otec,“ odpovedal im Ježiš. „Keby ste vedeli, kto naozaj som, poznali by ste aj môjho Otca.“
043	JOH	008	020	Tento rozhovor sa odohrával na chrámovom nádvorí pri pokladniciach, do ktorých ľudia dávali svoje dary. Ale nikto ho nezatkol, lebo ešte nenastal jeho čas.
043	JOH	008	021	Ježiš sa im znova prihovoril: „Odídem od vás, vy ma budete hľadať, ale zomriete vo svojom hriechu. A tam, kam idem, nemôžete ísť.“
043	JOH	008	022	„Hádam si len nechce vziať život?“ vraveli si medzi sebou. „Prečo by inak vravel, že nemôžeme prísť tam, kam ide on?“
043	JOH	008	023	Ježiš im povedal: „Vy ste zdola a patríte tomuto svetu. Ja som zhora a nepatrím tomuto svetu.
043	JOH	008	024	To je dôvod, prečo som vám povedal, že zomriete vo svojich hriechoch. Ak neuveríte, že JA SOM, zomriete vo svojich hriechoch.“
043	JOH	008	025	„Tak nám povedz, kto vlastne si!“ naliehali. „Ale veď vám o tom hovorím už od začiatku,“ odpovedal.
043	JOH	008	026	„O vás by som mohol povedať mnoho, čo vás odsudzuje. No poviem vám iba to, čo mi povedal ten, ktorý ma poslal. A on je pravda sama.“
043	JOH	008	027	Ale nikto v tej chvíli nepochopil, že Ježiš hovorí o svojom Otcovi.
043	JOH	008	028	Preto na vysvetlenie doložil: „Keď pribijete Syna človeka na kríž, pochopíte, že JA SOM a že nič nekonám nezávisle od Otca, ale hovorím tak, ako ma to on naučil.
043	JOH	008	029	A ten, ktorý ma poslal, je so mnou. Neopustí ma, lebo robím to, čo sa mu páči.“
043	JOH	008	030	Po týchto slovách mnohí v neho uverili.
043	JOH	008	031	Židovským vodcom, ktorí v neho uverili, Ježiš povedal: „Ak budete žiť podľa mojich slov, budete mojimi ozajstnými učeníkmi.
043	JOH	008	032	Poznáte pravdu a pravda vás oslobodí.“
043	JOH	008	033	„Ale veď my sme potomkovia Abraháma a nikdy sme neboli nikoho otrokmi. Prečo teda hovoríš, že budeme slobodní?“ namietali.
043	JOH	008	034	Ježiš im odpovedal: „Pravda je taká, že každý, kto hreší, je otrokom hriechu.
043	JOH	008	035	Otrok nemá v rodine stále miesto. Iba syn je členom rodiny navždy.
043	JOH	008	036	Ak vás teda Syn oslobodí, budete naozaj slobodní.
043	JOH	008	037	Viem, že ste Abrahámovi synovia, no napriek tomu ma chcete zabiť, pretože odmietate prijať moje slová.
043	JOH	008	038	Ja vám hovorím, čo som videl u svojho Otca. Vy však konáte podľa toho, čo ste videli a počuli od vášho otca.“
043	JOH	008	039	„Naším otcom je Abrahám!“ ohradili sa. Ježiš im odpovedal: „Ak by ste boli Abrahámovými deťmi, konali by ste ako on.
043	JOH	008	040	Vy ma však chcete zabiť. A pritom všetko, čo som vám hovoril, bola pravda, ktorú som počul od Otca. Abrahám by tak nekonal.
043	JOH	008	041	Robíte presne to, čo váš otec.“ Odsekli mu: „My sme sa nenarodili zo smilstva ako ty! Naším jediným otcom je sám Boh.“
043	JOH	008	042	Ježiš im povedal: „Keby bol naozaj Boh vaším otcom, milovali by ste ma. Ja som sem totiž prišiel od Boha. Neprišiel som sám od seba, ale z jeho poverenia.
043	JOH	008	043	Viete, prečo nechápete, čo vám hovorím? Lebo nemôžete zniesť moje slová.
043	JOH	008	044	Vaším otcom je diabol a vy chcete konať len to, po čom túži váš otec. Jeho lži od počiatku prinášajú smrť, lebo v ňom nie je žiadna pravda. Keď klame, robí to, čo je mu prirodzené: je to klamár a otec lži.
043	JOH	008	045	Vy však mojim slovám neveríte, pretože ja hovorím pravdu!
043	JOH	008	046	Môže ma niekto z vás usvedčiť z nejakého hriechu? Prečo mi teda neveríte, keď hovorím pravdu?
043	JOH	008	047	Kto patrí Bohu, ten rád prijíma Božie slovo. Vy však Bohu nepatríte, preto odmietate počuť jeho slová.“
043	JOH	008	048	Židovskí vodcovia mu na to povedali: „Nevraveli sme správne, že si zradca, človek posadnutý zlým duchom?“
043	JOH	008	049	„Nie som posadnutý zlým duchom,“ odpovedal im Ježiš. „Ja len vzdávam česť svojmu Otcovi, ale vy ju odmietate vzdať mne.
043	JOH	008	050	Netúžim po tom, aby sa mi dostalo uznania. Je však niekto, komu záleží na tom, aby mi bola vzdaná česť. Odsúdi každého, kto mňa odmietne.
043	JOH	008	051	Ale jedno je isté: kto prijíma moje slovo a podľa neho žije, nikdy neokúsi smrť.“
043	JOH	008	052	Židia zvolali: „Teraz sme si istí, že si posadnutý démonom! Abrahám zomrel, aj proroci zomreli, a ty vravíš, že kto bude žiť podľa tvojho slova, nikdy neokúsi smrť.
043	JOH	008	053	Si azda väčší ako náš otec Abrahám, ktorý zomrel? Aj proroci zomreli. Kto si myslíš, že si?“
043	JOH	008	054	Ježiš im odpovedal: „Keby som chválil sám seba, nemalo by to nijakú cenu. Mne však preukazuje česť môj Otec, o ktorom tvrdíte, že je vaším Bohom.
043	JOH	008	055	Vy ste ho nikdy nepoznali, ale ja ho poznám dobre. Keby som to poprel, bol by som rovnaký luhár ako vy. Ale ja ho poznám a konám v súlade s jeho slovom.
043	JOH	008	056	Váš otec Abrahám túžil vidieť môj deň a keď ho uvidel, zaradoval sa.“
043	JOH	008	057	„Tak ty si videl Abraháma?“ pýtali sa ho židovský vodcovia, „veď nemáš ani len päťdesiat rokov!“
043	JOH	008	058	„Uisťujem vás,“ povedal Ježiš, „že skôr než sa Abrahám narodil, JA SOM.“
043	JOH	008	059	Vtom okamihu vzali kamene a chceli ho ukameňovať. Ježiš sa im však skryl a vytratil sa z chrámu.
043	JOH	009	001	Cestou stretol človeka, ktorý bol od narodenia slepý.
043	JOH	009	002	„Majstre, prečo sa narodil slepý?“ spytovali sa ho učeníci. „Je to následok jeho hriechu, alebo hriechu jeho rodičov?“
043	JOH	009	003	„Nehľadajte vinu ani uňho, ani u jeho rodičov,“ odpovedal Ježiš. „Je slepý, aby sa v jeho živote prejavila Božia moc.
043	JOH	009	004	Kým ešte trvá deň, musíme konať dielo toho, ktorý ma poslal. Čoskoro nastane noc, keď sa už nebude dať robiť nič.
043	JOH	009	005	Kým som na svete, som svetlo sveta.“
043	JOH	009	006	Po týchto slovách napľul na zem, urobil zo slín a prachu blato, potrel ním slepému oči
043	JOH	009	007	a povedal mu: „Choď sa umyť k nádrži Siloe.“ (Siloe znamená Poslaný.) Slepý poslúchol, umyl sa, a keď sa vrátil, videl.
043	JOH	009	008	Jeho susedia a tí, čo ho poznali ako slepého žobráka, sa čudovali: „Vari to nie je to ten, čo tu sedával a žobral?“
043	JOH	009	009	Jedni hovorili: „Je to on!“ Iní vraveli: „Nie je to on, len sa naňho podobá.“ Ale uzdravený povedal: „Áno, som to ja!“
043	JOH	009	010	„Ako to, že vidíš? Čo sa stalo?“ vyzvedali sa.
043	JOH	009	011	On im odpovedal: „Nejaký človek menom Ježiš urobil blato, potrel mi ním oči blatom a povedal, aby som sa šiel umyť k nádrži Siloe. Išiel som teda, umyl som sa – a odvtedy vidím.“
043	JOH	009	012	„A nevieš, kde je teraz?“ spytovali sa ho. „Neviem,“ odpovedal im uzdravený.
043	JOH	009	013	Človeka, ktorý bol predtým slepý, priviedli k farizejom.
043	JOH	009	014	V ten deň, keď Ježiš urobil blato a uzdravil slepého, bola totiž sobota.
043	JOH	009	015	Farizeji sa ho podrobne vypytovali, ako sa mu vrátil zrak. A muž im to vyrozprával: „Ježiš mi potrel blatom oči, potom som sa umyl – a teraz vidím.“
043	JOH	009	016	Niektorí z farizejov vraveli: „Ten človek akiste nie je od Boha, keď nezachováva sobotu.“ „Ale ako by mohol hriešny človek urobiť také zázračné znamenia?“ vraveli iní. Strhla sa medzi nimi škriepka.
043	JOH	009	017	Znova sa teda obrátili na uzdraveného: „A čo si o ňom myslíš ty? Veď teba uzdravil.“ „Je to prorok,“ odpovedal im.
043	JOH	009	018	Farizeji však odmietali uveriť, že ten človek bol slepý a že sa mu vrátil zrak. Zavolali si teda jeho rodičov
043	JOH	009	019	a spýtali sa ich: „Je to váš syn? A je pravda, že sa narodil slepý? Ako to, že teraz vidí?“
043	JOH	009	020	Rodičia odpovedali: „Áno, je to náš syn a narodil sa nám slepý. To vieme určite.
043	JOH	009	021	Ale ako sa stalo, že teraz vidí, to nevieme. A nevieme nič ani o tom, kto ho uzdravil. Opýtajte sa jeho, je už dospelý, nech vám to povie sám.“
043	JOH	009	022	Rodičia odpovedali vyhýbavo, lebo sa báli židovských vodcov. Tí totiž rozhodli, že vylúčia zo židovskej obce každého, kto by uznal Ježiša za Mesiáša.
043	JOH	009	023	To bol dôvod, prečo jeho rodičia povedali: „Je dospelý, opýtajte sa jeho.“
043	JOH	009	024	A tak si znovu zavolali bývalého slepca a povedali mu: „Prisahaj pred Bohom, že hovoríš pravdu! My totiž vieme, že ten človek je hriešny.“
043	JOH	009	025	„Či je hriešny, alebo nie, to neviem,“ odpovedal uzdravený. „Jedno však viem: bol som slepý, no teraz vidím!“
043	JOH	009	026	„Ale ako ti vrátil zrak? Čo s tebou urobil?“ spytovali sa ho znova.
043	JOH	009	027	„Veď som vám to všetko už vyrozprával a nepočúvali ste. Prečo to vlastne chcete znova počuť? Chcete sa azda aj vy stať jeho učeníkmi?“
043	JOH	009	028	„Ty si jeho učeník!“ zlostne sa naňho osopili. „My sme učeníci Mojžišovi.
043	JOH	009	029	O Mojžišovi vieme, že sa s ním zhováral Boh, ale o tomto človeku nevieme ani len to, odkiaľ je.“
043	JOH	009	030	„To je naozaj čudné, že neviete nič o človeku, ktorý mi vrátil zrak!“ namietol uzdravený.
043	JOH	009	031	„Každý predsa vie, že Boh prosby hriešnikov nepočuje, ale vypočuje toho, kto je bohabojný a žije podľa Božej vôle.
043	JOH	009	032	Čo svet svetom stojí, nikto nikdy nepočul, že by niekto vrátil zrak slepému od narodenia.
043	JOH	009	033	Keby toho človeka neposlal Boh, nič podobné by nemohol urobiť.“
043	JOH	009	034	„Si skrz-naskrz hriešny od svojho narodenia! Ty sa nás opovážiš poúčať?“ rozkričali sa naňho a vyhnali ho.
043	JOH	009	035	Keď sa Ježiš dozvedel, že ho vyhnali, vyhľadal uzdraveného a spýtal sa ho: „Veríš v Syna človeka?“
043	JOH	009	036	„Pane, povedz mi, kto to je? Rád by som v neho veril,“ odpovedal.
043	JOH	009	037	„Vidíš ho pred sebou; práve sa s tebou zhovára,“ odpovedal mu Ježiš.
043	JOH	009	038	„Verím, Pane!“ zvolal a padol pred Ježišom na kolená.
043	JOH	009	039	„Prišiel som na tento svet, aby som ho súdil,“ pokračoval Ježiš, „aby som otvoril oči tým, ktorí sú slepí, a aby som ukázal tým, čo sa domnievajú, že vidia, akí sú slepí.“
043	JOH	009	040	Počuli to farizeji, čo stáli okolo, a spýtali sa ho: „Čože? Vari sme tiež slepí?“
043	JOH	009	041	Ježiš im odpovedal: „Keby ste boli naozaj slepí, boli by ste bez viny. Vy však hovoríte ‚Vidíme‘, a preto zostávate v hriechu.“
043	JOH	010	001	„Uisťujem vás, že kto nevchádza do košiara bránou, ale prelieza cez ohradu, je určite zlodej a lupič.
043	JOH	010	002	Pastier vchádza k svojim ovciam cez bránu.
043	JOH	010	003	Strážnik otvára dvere iba jemu a ovce ho poznajú po hlase. Potom volá ovce po mene von z košiara.
043	JOH	010	004	Keď tie, ktoré mu patria vyvedie von, kráča pred nimi a ovce idú za ním, lebo poznajú jeho hlas.
043	JOH	010	005	Za cudzím človekom by nešli, ale utiekli by od neho, lebo jeho hlas nepoznajú.“
043	JOH	010	006	Poslucháči nepochopili toto Ježišovo prirovnanie,
043	JOH	010	007	a tak im ho vysvetlil: „Verte mi, ja som pre ovce bránou.
043	JOH	010	008	Všetci, čo prišli predo mnou, sú zlodeji a lupiči. Ale ovce ich neposlúchli.
043	JOH	010	009	Ja som brána. Kto cezo mňa vojde, bude zachránený, bude mať prežívať pokoj a bude mať dostatok.
043	JOH	010	010	Zlodej prichádza len preto, aby kradol, zabíjal a ničil. Ja som však prišiel preto, aby mali život, a prežívali ho v plnosti.
043	JOH	010	011	Ja som dobrý pastier. Dobrý pastier je ten, kto za svoje ovce aj život obetuje.
043	JOH	010	012	Ten, komu ovce nepatria a pasie ich len za mzdu, keď vidí prichádzať vlka, utečie. Vlk potom ovce napadne a rozoženie ich.
043	JOH	010	013	Tomu, kto je najatý za mzdu, na ovciach nezáleží a preto utečie.
043	JOH	010	014	Ja som dobrý pastier, poznám svoje ovce a ony poznajú mňa;
043	JOH	010	015	rovnako aj môj Otec pozná mňa a ja poznám Otca. A za svoje ovce položím aj svoj život.
043	JOH	010	016	Mám aj iné ovce, ktoré ešte nepatria do tohto košiara. Aj tie musím priviesť. Budú počuť môj hlas a stanú sa jedným stádom a budú mať jedného pastiera.
043	JOH	010	017	Otec ma miluje, lebo dávam svoj život, aby som ho znova získal.
043	JOH	010	018	Nikto mi ho neberie, dávam ho dobrovoľne. Mám právo svoj život dať a mám právo ho opäť prijať. Taký príkaz som dostal od svojho Otca.“
043	JOH	010	019	Tieto slová opäť vyvolali medzi židovskými vodcami roztržku.
043	JOH	010	020	Niektorí vraveli: „Je posadnutý zlým duchom. Úplne sa zbláznil. Prečo ho vôbec počúvate?“
043	JOH	010	021	Ale iní namietali: „Posadnutý človek by takto nehovoril; a môže vôbec zlý duch otvoriť oči slepým?“
043	JOH	010	022	Boli práve sviatky vysvätenia jeruzalemského chrámu. Bolo to v zime.
043	JOH	010	023	Ježiš sa v chráme prechádzal pomedzi Šalamúnovo stĺporadie.
043	JOH	010	024	Vtedy ho obstúpili židovskí vodcovia a vyzvali ho: „Dokedy nás chceš napínať? Ak si Mesiáš, povedz nám to otvorene!“
043	JOH	010	025	„Už som vám to neraz povedal, ale vy mi neveríte,“ odpovedal im. „Moje činy vydávajú svedectvo o tom, že som Mesiáš. Veď ich konám z Božieho poverenia.
043	JOH	010	026	Neveríte mi, lebo nepatríte medzi moje ovce.
043	JOH	010	027	Moje ovce počúvajú, čo hovorím, ja ich poznám a ony idú za mnou.
043	JOH	010	028	Dávam im večný život, nikdy nezahynú a nikto ich z mojej ruky nevytrhne.
043	JOH	010	029	Dal mi ich môj Otec a on je mocnejší ako akákoľvek mocnosť, preto ich nik nemôže vytrhnúť z jeho ruky.
043	JOH	010	030	Ja a Otec sme jedno.“
043	JOH	010	031	Po týchto slovách začali židovskí vodcovia zbierať kamene a chceli ho ukameňovať.
043	JOH	010	032	„Z Božieho poverenia som vykonal veľa dobrých činov. Pre ktorý z nich ma chcete ukameňovať?“ spýtal sa Ježiš.
043	JOH	010	033	„Nechceme ťa zabiť pre tvoje činy, ale preto, že sa rúhaš. Ty, obyčajný človek, sa vyhlasuješ za Boha,“ vraveli mu Židia.
043	JOH	010	034	Ježiš im odvetil: „Nie sú vari vo vašom Zákone zapísané Božie slová: ‚Povedal som: Ste bohovia?‘
043	JOH	010	035	Ak Boh nazýva bohmi tých, ktorým adresoval svoje slová – a Písmo musí platiť –,
043	JOH	010	036	prečo obviňujete mňa, ktorého Otec posvätil a poslal na svet, že sa rúham, keď som povedal: ‚Som Boží Syn?‘
043	JOH	010	037	Ak nekonám to, čo môj Otec, neverte mi;
043	JOH	010	038	ale ak konám ako môj Otec a vy mi neveríte, verte aspoň skutkom, ktoré konám, a presvedčte sa, že Otec je vo mne a ja v Otcovi.“
043	JOH	010	039	Vtedy sa ho opäť chceli zmocniť, ale unikol im.
043	JOH	010	040	Odišiel na druhý breh Jordánu a zdržiaval sa na mieste, kde predtým Ján krstil.
043	JOH	010	041	Mnohí prichádzali za Ježišom a vraveli: „Ján síce neurobil nijaké znamenie, ale všetko, čo hovoril o tomto mužovi, je pravda.“
043	JOH	010	042	A mnohí z tých, čo tam boli, v Ježiša uverili.
043	JOH	011	001	Muž, ktorý sa volal Lazár ochorel. Pochádzal z dediny Betánia, v ktorej bývali aj jeho sestry Mária a Marta.
043	JOH	011	002	(Bola to tá Mária, ktorá natrela vzácnym olejom Ježišove nohy a svojimi vlasmi ich vyutierala. Jej brat Lazár bol teraz chorý.)
043	JOH	011	003	Sestry poslali Ježišovi odkaz: „Pane, tvoj milovaný priateľ je ťažko chorý.“
043	JOH	011	004	Keď sa to Ježiš dozvedel, povedal: „Neochorel preto, aby zomrel, ale aby sa prejavila Božia moc a ukázala sa sláva Syna Božieho.“
043	JOH	011	005	Ježiš mal veľmi rád obe sestry i Lazára.
043	JOH	011	006	Ježiš teda zostal ešte dva dni na mieste, kde ho zastihla správa o Lazárovej chorobe.
043	JOH	011	007	Až potom vyzval svojich učeníkov: „Vráťme sa do Judska.“
043	JOH	011	008	Jeho učeníci namietali: „Majstre, veď len nedávno ťa tam chceli židovskí vodcovia ukameňovať, a ty sa tam mieniš vrátiť?“
043	JOH	011	009	„Vari nesvieti slnko cez deň dvanásť hodín? Kto chodí za vidna, nemusí sa báť, že sa potkne, lebo svetlo tohto sveta mu osvetľuje cestu.
043	JOH	011	010	Ale keď niekto kráča v noci, potkýna sa, lebo svetlo mu neosvecuje cestu.“
043	JOH	011	011	Potom dodal: „Náš priateľ Lazár zaspal a ja ho idem zobudiť.“
043	JOH	011	012	„Pane, ak spí, čoskoro sa uzdraví,“ povedali mu učeníci.
043	JOH	011	013	Ježiš však hovoril o jeho smrti – i keď učeníci sa nazdávali, že hovorí o obyčajnom spánku.
043	JOH	011	014	Preto im povedal jasne: „Lazár zomrel.
043	JOH	011	015	A ja som rád, že som nebol pri ňom. Takto máte možnosť naučiť sa viac mi dôverovať. Je to pre vaše dobro. Poďme k nemu!“
043	JOH	011	016	Tomáš, prezývaný Dvojča, povedal ostatným učeníkom: „Poďme aj my, nech zomrieme spolu s ním!“
043	JOH	011	017	Keď prišli do Betánie, Ježiš zistil, že Lazár je už štyri dni pochovaný.
043	JOH	011	018	Betánia bola neďaleko Jeruzalema (asi tri kilometre),
043	JOH	011	019	a tak mnohí známi z mesta prišli potešiť Máriu a Martu v ich žiali za bratom.
043	JOH	011	020	Keď sa Marta dozvedela, že prichádza Ježiš, bežala mu oproti, ale Mária zostala doma.
043	JOH	011	021	Marta privítala Ježiša slovami: „Pane, keby si bol tu, môj brat by nezomrel.
043	JOH	011	022	Ale ja viem, že i teraz ti Boh dá, o čokoľvek ho poprosíš.“
043	JOH	011	023	Ježiš jej povedal: „Tvoj brat bude opäť žiť.“
043	JOH	011	024	„Viem, že ožije pri vzkriesení v posledný deň,“ prisvedčila Marta.
043	JOH	011	025	„Ja som vzkriesenie a život!“ povedal jej Ježiš. „Kto vo mňa verí, bude žiť, aj keby zomrel.
043	JOH	011	026	A kto žije a verí vo mňa, nezomrie večnou smrťou. Veríš tomu, Marta?“
043	JOH	011	027	„Áno, Pane,“ odpovedala. „Uverila som, že si Mesiáš, Boží Syn, ktorý mal prísť na svet.“
043	JOH	011	028	Po tých slovách sa vrátila a zavolala si bokom svoju sestru Máriu. „Učiteľ je tu,“ povedala jej, „a volá ťa.“
043	JOH	011	029	Keď to Mária počula, ihneď vstala a bežala k nemu.
043	JOH	011	030	(Ježiš ešte nevošiel do dediny – bol na tom istom mieste, kde sa s ním stretla Marta.)
043	JOH	011	031	Keď ľudia, ktorí utešovali Máriu, videli, ako náhlivo vybehla z domu, pobrali sa za ňou, lebo si mysleli, že sa šla vyplakať na Lazárov hrob.
043	JOH	011	032	Len čo Mária došla k Ježišovi, padla pred ním na kolená a nariekala: „Pane, keby si bol tu, môj brat by nezomrel!“
043	JOH	011	033	Keď Ježiš videl jej slzy i plač tých, čo prišli s ňou, hlboko sa ho to dotklo a rozľútostene sa ich opýtal:
043	JOH	011	034	„Kde ste ho pochovali?“ „Pane, poď a uvidíš,“ odpovedali mu.
043	JOH	011	035	Vtedy sa rozplakal aj Ježiš.
043	JOH	011	036	„Pozrite, ako ho mal rád!“ šepkali si medzi sebou.
043	JOH	011	037	Niektorí z nich však povedali: „Keď vedel uzdraviť slepého, nemohol zachrániť Lazára pred smrťou?“
043	JOH	011	038	Ježiš sa znova zachvel a vykročil k hrobu. Bola to jaskyňa a vstupu do nej bránil veľký kameň.
043	JOH	011	039	„Odvaľte ten kameň!“ rozkázal Ježiš. Ale Marta, sestra mŕtveho Lazára, povedala: „Pane, pochovali sme ho pred štyrmi dňami. Jeho telo je už určite v rozklade!“
043	JOH	011	040	„Vari som ti nepovedal, že ak budeš veriť, uvidíš Božiu slávu?“ pripomenul jej Ježiš.
043	JOH	011	041	Vtedy odvalili kameň. Ježiš pozdvihol svoj pohľad k nebu a modlil sa: „Otče, ďakujem ti, že si ma vypočul.
043	JOH	011	042	Ja viem, ty ma vždy počuješ, ale povedal som to kvôli ľuďom, ktorí stoja okolo, aby uverili, že si to ty, kto ma poslal.“
043	JOH	011	043	Potom nahlas zvolal: „Lazár, poď von!“
043	JOH	011	044	A Lazár vyšiel. Ruky aj nohy mal ovinuté plátnom, v ktorom bol pochovaný, a tvár mal prikrytú šatkou. Ježiš im povedal: „Zložte mu to, nech môže odísť!“
043	JOH	011	045	Mnohí z tých, čo prišli za Máriou, boli svedkami zázraku, ktorý Ježiš vykonal, a uverili v neho.
043	JOH	011	046	Ale niektorí sa ponáhľali rýchlo oznámiť farizejom, čo Ježiš urobil.
043	JOH	011	047	Tí spolu s najvyššími kňazmi ihneď zvolali zasadnutie veľrady. „Čo len budeme robiť?“ spytovali sa bezradne. „Veď ten človek skutočne robí zázraky!
043	JOH	011	048	Ak proti nemu nezakročíme, všetci v neho uveria! A potom sa môže stať, že Rimania zničia chrám aj celý náš národ!“
043	JOH	011	049	No tu sa prihlásil o slovo Kaifáš, ktorý bol v tom čase veľkňazom: „Vari vôbec nerozmýšľate?
043	JOH	011	050	Nepochopili ste, že je pre vás lepšie, aby zomrel jeden človek namiesto všetkých, než aby bol kvôli jednému človeku zničený celý národ?“
043	JOH	011	051	A aj keď Kaifáš ako veľkňaz vyslovil tie slová s iným zámerom, vyzneli ako proroctvo, že Ježiš má byť obetovaný za národ.
043	JOH	011	052	A nielen za jeho národ, ale aj za všetky Božie deti, ktoré žijú po celom svete, aby sa stali jednou rodinou.
043	JOH	011	053	V ten deň sa židovskí vodcovia pevne rozhodli, že ho zabijú.
043	JOH	011	054	Preto sa Ježiš prestal verejne pohybovať po Judei a utiahol sa aj s učeníkmi do mesta Efraim na okraji púšte.
043	JOH	011	055	Opäť sa priblížila Veľká noc. Ľudia z celej krajiny putovali do Jeruzalema, aby ešte pred hlavnými sviatkami mohli vykonať predpísané očistné obrady.
043	JOH	011	056	Snažili sa nájsť Ježiša a pýtali sa jeden druhého: „Čo myslíte? Príde na sviatky?“
043	JOH	011	057	Najvyšší kňazi a farizeji totiž vydali rozkaz, že každý, kto by vedel, kde sa Ježiš zdržiava, musí to oznámiť, aby ho mohli zatknúť.
043	JOH	012	001	Šesť dní pred Veľkou nocou sa Ježiš vrátil do Betánie, kde žil Lazár, ktorého vzkriesil z mŕtvych.
043	JOH	012	002	Na Ježišovu počesť pripravili slávnostnú večeru. Marta obsluhovala pri stole, zatiaľ čo Lazár bol medzi tými, čo sedeli s Ježišom pri stole.
043	JOH	012	003	Mária vzala nádobu s drahým olejom vyrobeným z nardu, natierala ním Ježišovi nohy a utierala ich vlastnými vlasmi. Vôňa nardu naplnila celý dom.
043	JOH	012	004	Jeden z učeníkov – Judáš Iškariotský, ktorý Ježiša neskôr zradil – poznamenal:
043	JOH	012	005	„Prečo sa taký vzácny olej radšej nepredal? Mohlo sa zaň získať tristo denárov a peniaze sa mohli rozdať chudobným.“
043	JOH	012	006	Ale nepovedal to preto, že by mu záležalo na chudobných, ale že bol zlodej. Mal totiž na starosti spoločnú pokladnicu a neraz si z nej vzal niečo pre seba.
043	JOH	012	007	Ježiš mu na to povedal: „Nechaj ju, odložila si to na deň môjho pohrebu.
043	JOH	012	008	Chudobných budete mať medzi sebou vždy, ale ja s vami nebudem stále.“
043	JOH	012	009	Keď sa rozchýrilo, že Ježiš je v Betánii, pobrali sa za ním z Jeruzalema celé zástupy. Neprišli však len kvôli nemu, ale aj preto, aby videli vzkrieseného Lazára.
043	JOH	012	010	Preto sa veľkňazi uzniesli, že zabijú aj Lazára:
043	JOH	012	011	mnohí ľudia ich totiž začali odmietať a uverili Ježišovi.
043	JOH	012	012	Na druhý deň sa po celom Jeruzaleme, v ktorom bolo už aj mnoho ľudí, čo prišli na sviatky, rozniesla správa, že do mesta prichádza Ježiš.
043	JOH	012	013	Ľudia nalámali palmové konáre a nadšene volali: „Hosana! Nech Boh požehná toho, ktorý prichádza v jeho mene! Nech Boh požehná kráľa Izraela!“
043	JOH	012	014	Ježiš vstúpil do mesta na oslíkovi, tak ako je napísané:
043	JOH	012	015	„Nebojte sa, ľudia Jeruzalema. Váš kráľ prichádza. Skromne sa nesie na osľati.“
043	JOH	012	016	Ježišovi učeníci si vtedy túto súvislosť neuvedomili. Až potom, keď bol Ježiš oslávený, pochopili, že sa vtedy pred ich očami naplnilo to, čo o ňom bolo napísané.
043	JOH	012	017	V zástupe boli svedkovia toho, ako Ježiš zavolal Lazára z hrobu a vzkriesil ho z mŕtvych. Teraz o tom hovorili ostatným.
043	JOH	012	018	Aj správy o tomto znamení spôsobili, že ho prišlo vítať mnoho ľudí.
043	JOH	012	019	Keď to videli farizeji, hovorili jeden druhému: „Vidíte to? S tým si neporadíme! Pozrite! Celý svet ide za ním!“
043	JOH	012	020	Medzi tými, čo prišli do Jeruzalema na blížiaci sa sviatok, aby sa poklonili Bohu, boli aj Gréci.
043	JOH	012	021	Obrátili sa na Ježišovho učeníka Filipa, ktorý bol z Betsaidy v Galilei a poprosili ho: „Pane, chceli by sme vidieť Ježiša!“
043	JOH	012	022	Filip to šiel povedať Ondrejovi a potom to spolu oznámili Ježišovi.
043	JOH	012	023	Ježiš im povedal: „Nastal čas, keď má byť Syn človeka oslávený.
043	JOH	012	024	Počúvajte pozorne: Ak pšeničné zrno nepadne do pôdy a nezomrie, neprinesie úžitok a zostane samo. Ak však zomrie, prinesie mnoho úžitku.
043	JOH	012	025	Kto žije len pre seba, príde o svoj život. Ale ten, kto žije pre druhých ľudí, o svoj život nepríde – získa večný život.
043	JOH	012	026	Ak mi chce niekto slúžiť, musí ma nasledovať, lebo moji služobníci musia ísť tou istou cestou ako ja. Takému služobníkovi prejaví česť aj môj Otec.“
043	JOH	012	027	„Moju dušu teraz zviera úzkosť. Mám preto azda poprosiť: ‚Otče, zachráň ma pred tým, čo ma čaká?‘ Ale veď práve preto som prišiel.
043	JOH	012	028	Otče, osláv svoje meno!“ A vzápätí zaznel hlas z neba: „Už som oslávil a ešte oslávim!“
043	JOH	012	029	Ježiš v tej chvíli stál uprostred veľkého zástupu. Niektorí tvrdili, že zahrmelo, iní sa nazdávali, že to k nemu prehovoril anjel.
043	JOH	012	030	„Hlas, ktorý ste počuli, nezaznel kvôli mne, ale kvôli vám!“ povedal Ježiš.
043	JOH	012	031	„Teraz prebieha súd nad týmto svetom. Satan, vládca tohto sveta, bude vyhnaný.
043	JOH	012	032	Ale keď ja budem vyvýšený zo zeme, všetkých pritiahnem k sebe.“
043	JOH	012	033	(Týmito slovami Ježiš naznačil, akou smrťou zomrie.)
043	JOH	012	034	Zástup mu odporoval: „Zo Zákona sme sa predsa dozvedeli, že Mesiáš má zostať naveky. Prečo teda hovoríš, že Syn človeka musí byť vyvýšený? A kto je vlastne ten Syn človeka?“
043	JOH	012	035	Ježiš im na to povedal: „Ešte malú chvíľu bude svetlo medzi vami. Žite vo svetle, kým ešte svieti, aby vás nezastihla tma. Ten, kto kráča potme, nevie, kam ide.
043	JOH	012	036	Dôverujte tomu svetlu, kým je ešte s vami, aby z vás svietilo ďalej, až tu nebude.“ Po týchto slovách sa Ježiš vytratil zo zástupu a skryl sa pred nimi.
043	JOH	012	037	Napriek všetkým tým znameniam, ktoré Ježiš urobil, ľudia mu ešte stále neuverili.
043	JOH	012	038	Tak sa potvrdili slová proroka Izaiáša: „Pane, kto uveril našim slovám? Kto poznal Božiu moc?“
043	JOH	012	039	Prorok Izaiáš ďalej ukazuje, aký bol dôsledok ich nevery.
043	JOH	012	040	„Boh im oslepil oči a zatvrdil srdce, preto očami nevidia, ich srdcia nechápu a neobrátia sa ku mne, aby som im pomohol.“
043	JOH	012	041	To povedal Izaiáš, pretože videl Jeho slávu.
043	JOH	012	042	A predsa aj medzi židovskými vodcami boli mnohí, ktorí v neho uverili. Verejne sa však k nemu nepriznali, lebo sa báli, že ich farizeji vylúčia zo synagógy.
043	JOH	012	043	Viac im totiž záležalo na sláve, ktorej sa im dostávalo od ľudí, než na sláve, ktorú im chcel dať Boh.
043	JOH	012	044	Ježiš hlasno zvolal: „Kto verí vo mňa, neverí len vo mňa, ale aj v toho, ktorý ma poslal.
043	JOH	012	045	A kto mňa vidí, vidí toho, ktorý ma poslal.
043	JOH	012	046	Prišiel som na svet ako svetlo, aby ten, kto vo mňa verí, nezostal v tme.
043	JOH	012	047	Kto počuje moje slová, ale nekoná podľa nich, toho nesúdim. Neprišiel som na svet, aby som ho súdil, ale zachránil.
043	JOH	012	048	Kto mňa odmieta a nežije podľa mojich slov, ten už má svojho sudcu: moje slová ho budú súdiť v posledný deň.
043	JOH	012	049	Nehovoril som zo svojej vlastnej moci; hovorím len to, čo mi prikázal Otec, ktorý ma poslal.
043	JOH	012	050	A jeho prikázanie vedie k večnému životu. A tak vám hovorím len to, čo mi povedal Otec.“
043	JOH	013	001	V predvečer sviatkov Paschy Ježiš vedel, že nastal čas, aby opustil tento svet a odišiel k Otcovi. Tak veľmi miloval tých, ktorí ho nasledovali, že im prejavoval lásku až do konca.
043	JOH	013	002	Pri večeri, keď už diabol vnukol Judášovi, synovi Šimona Iškariotského, aby ho zradil,
043	JOH	013	003	a keď si bol Ježiš vedomý, že Otec všetko zveril do jeho rúk a že od Boha prišiel a k nemu sa teraz vracia,
043	JOH	013	004	vstal od večere, odložil si vrchný odev, vzal uterák a prepásal sa ním.
043	JOH	013	005	Potom nalial vodu do umývadla a začal učeníkom umývať a utierať nohy.
043	JOH	013	006	Keď prišiel k Šimonovi Petrovi, ten mu povedal: „Pane, vari chceš ty umyť moje nohy?“
043	JOH	013	007	Ježiš mu odpovedal: „Teraz nechápeš, prečo to robím, ale neskôr to pochopíš.“
043	JOH	013	008	„Nikdy nedovolím, aby si mi umyl nohy!“ vyhlásil Peter. „Ale ak ťa neumyjem, nebudeš mať so mnou podiel!“ odpovedal mu Ježiš.
043	JOH	013	009	„Pane, tak mi umy nielen nohy, ale aj ruky a hlavu!“ zvolal Peter.
043	JOH	013	010	„Kto sa vykúpal, je celý čistý,“ odpovedal mu Ježiš. „Stačí mu iba zmyť prach z nôh. Aj vy ste čistí, ale nie všetci!“
043	JOH	013	011	(Ježiš totiž vedel, kto ho zradí. Preto povedal: „Nie všetci ste čistí.“)
043	JOH	013	012	Keď im umyl nohy, opäť si obliekol vrchný odev, vrátil sa k stolu a spýtal sa ich: „Chápete, čo som urobil?
043	JOH	013	013	Oslovujete ma Majster a Pane a vravíte správne, lebo ním naozaj som.
043	JOH	013	014	Ak som vám teda ja, váš Majster a Pán, umyl nohy, aj vy ste povinní takto si navzájom umývať nohy.
043	JOH	013	015	Dal som vám príklad, aby ste konali tak ako ja.
043	JOH	013	016	Uisťujem vás, že žiadny sluha nie je dôležitejší ako jeho pán a ani posol nie je dôležitejší ako ten, čo ho poslal.
043	JOH	013	017	Ak to viete, budete šťastní, keď podľa toho budete aj konať.
043	JOH	013	018	To, čo som povedal, neplatí o vás všetkých. Ja viem, ktorých som si vyvolil. Ale má sa naplniť výrok Písma: ‚Ten, ktorý jedáva so mnou chlieb, stane sa mojím nepriateľom.‘
043	JOH	013	019	Vravím vám to už teraz, aby ste potom, keď sa to stane, uverili, že JA SOM.
043	JOH	013	020	Uisťujem vás, že kto prijíma toho, koho pošlem, mňa prijíma. A kto prijíma mňa, prijíma toho, ktorý mňa poslal.“
043	JOH	013	021	Po týchto slovách Ježiša zovrela úzkosť a otvorene im povedal: „Hovorím vám pravdu, jeden z vás ma zradí.“
043	JOH	013	022	Učeníci sa v rozpakoch pozerali jeden na druhého, pretože netušili, o kom hovorí.
043	JOH	013	023	Po Ježišovom boku, opretý o jeho hruď, sedel učeník, ktorého mal Ježiš veľmi rád.
043	JOH	013	024	Tomu dal Šimon Peter pokyn, aby sa spýtal, o kom to hovorí.
043	JOH	013	025	Naklonil sa teda bližšie k Ježišovi a spýtal sa ho: „Pane, kto je to?“
043	JOH	013	026	„Je to ten, pre ktorého namočím kúsok chleba a podám mu ho,“ povedal Ježiš. Namočil chlieb a podal ho Judášovi, synovi Šimona Iškariotského.
043	JOH	013	027	Keď vzal Judáš chlieb, vstúpil doňho satan. Vtedy mu Ježiš povedal: „To, čo chceš urobiť, urob rýchlo!“
043	JOH	013	028	No nik pri stole nechápal, prečo mu to hovorí.
043	JOH	013	029	Keďže Judáš mal na starosti spoločnú pokladnicu, niektorí sa domnievali, že ho posiela nakúpiť veci potrebné na sviatky, alebo dať niečo chudobným.
043	JOH	013	030	Judáš si vzal chlieb a hneď nato odišiel. A bola noc.
043	JOH	013	031	Keď Judáš odišiel, Ježiš povedal: „Teraz je oslávený Syn človeka a Boh je oslávený prostredníctvom neho.
043	JOH	013	032	Syn človeka oslávi Boha a čoskoro aj Boh oslávi Syna človeka.
043	JOH	013	033	Moji drahí, zostanem s vami už len veľmi krátko. Budete ma hľadať, ale márne. Čo som povedal vodcom ľudu, to vravím aj vám, že kam idem ja, vy ísť nemôžete.
043	JOH	013	034	No dávam vám nové prikázanie: Milujte sa navzájom. Lásku, ktorou som vás ja miloval, preukazujte aj vy jeden druhému.
043	JOH	013	035	Podľa lásky, ktorú budete mať jeden k druhému všetci spoznajú, že ste moji učeníci.“
043	JOH	013	036	Šimon Peter sa ho spýtal: „Pane, kam chceš vlastne ísť?“ Ježiš mu odpovedal: „Nemôžeš ísť so mnou tam, kam teraz idem, ale prídeš za mnou neskôr.“
043	JOH	013	037	„Ale prečo ťa nemôžem nasledovať teraz?“ spýtal sa Šimon Peter. „Som pripravený za teba hoc aj zomrieť!“
043	JOH	013	038	„Ty si pripravený za mňa zomrieť?“ spýtal sa Ježiš. „Vravím ti, že ma tri razy zaprieš ešte skôr, ako ráno zakikiríka kohút.“
043	JOH	014	001	„Nech sa vaše srdce nechveje úzkosťou! Veríte v Boha, verte aj vo mňa!
043	JOH	014	002	V dome môjho Otca je mnoho príbytkov; keby to tak nebolo, povedal by som vám to. Odchádzam, aby som pre vás všetko pripravil.
043	JOH	014	003	Keď bude všetko hotové, zase sa vrátim, vezmem vás k sebe a zostanete so mnou.
043	JOH	014	004	A cestu, kam idem, poznáte.“
043	JOH	014	005	„Nie, Pane,“ namietol Tomáš, „nevieme, kam ideš, tak ako by sme mohli poznať cestu?“
043	JOH	014	006	„Ja som tá Cesta, Pravda i Život!“ povedal mu Ježiš. „A nikto nemôže prísť k Otcovi inak ako cezo mňa.
043	JOH	014	007	Keby ste ma naozaj poznali, poznali by ste aj môjho Otca. Odteraz ho však už poznáte, lebo ste ho videli.“
043	JOH	014	008	„Pane, ukáž nám Otca a budeme spokojní!“ poprosil Filip.
043	JOH	014	009	„Tak dlho som s vami, Filip, a ešte vždy ma nepoznáš?“ povedal mu Ježiš. „Kto videl mňa, videl Otca. Prečo teda hovoríš: ‚Ukáž nám Otca?‘
043	JOH	014	010	Neveríš, že ja som v Otcovi a Otec je vo mne? Slová, ktoré vám hovorím, nemám len sám zo seba – Otec, ktorý prebýva vo mne, on robí tie skutky.
043	JOH	014	011	Verte mi, že ja som v Otcovi a Otec je vo mne. Ak vám nestačia moje slová, verte mi aspoň pre skutky, ktoré konám.
043	JOH	014	012	Uisťujem vás, že každý, kto verí vo mňa, bude konať také isté činy ako ja, ba aj väčšie, lebo ja odchádzam k Otcovi.
043	JOH	014	013	O čokoľvek budete prosiť v mojej moci, dám vám, aby Otec bol oslávený v tom, čo Syn koná.
043	JOH	014	014	A ak budete o niečo prosiť v mojom mene, ja to urobím.“
043	JOH	014	015	„Ak ma milujete, žite podľa mojich prikázaní.
043	JOH	014	016	A ja poprosím Otca, aby poslal iného Pomocníka, ktorý s vami bude navždy.
043	JOH	014	017	Bude to Duch pravdy. Svet ho nemôže prijať, lebo ho nevidí ani nepozná. Ale vy ho poznáte, lebo žije s vami a raz bude aj vo vás.
043	JOH	014	018	Nie, neopustím vás a nezanechám vás tu ako siroty; znova prídem k vám.
043	JOH	014	019	Onedlho ma už nik na tomto svete neuvidí, ale vy ma uvidíte. A pretože ja žijem, aj vy budete žiť.
043	JOH	014	020	V ten deň poznáte, že som vo svojom Otcovi, že vy ste vo mne a ja som vo vás.
043	JOH	014	021	Kto prijíma moje prikázania a žije podľa nich, ten ma miluje. A kto miluje mňa, toho bude milovať aj môj Otec; budem ho milovať i ja a zjavím mu seba.“
043	JOH	014	022	Tu sa ho spýtal Júda, ale nie ten Iškariotský: „Pane, prečo sa chceš zjaviť nám, a nie svetu?“
043	JOH	014	023	Ježiš mu odpovedal: „Lebo sa dám poznať iba tomu, kto ma miluje. Ten bude žiť podľa môjho slova a môj Otec ho bude milovať. K takému človeku obaja – môj Otec i ja – prídeme a budeme uňho bývať.
043	JOH	014	024	Ale kto ma nemiluje, ten nežije podľa mojich slov. A slová, ktoré vám hovorím, nepochádzajú odo mňa, ale od Boha, ktorý ma poslal.
043	JOH	014	025	Toto všetko vám vravím, kým som ešte s vami.
043	JOH	014	026	Ale Pomocník, Svätý Duch, ktorého pošle Otec v mojej moci, pripomenie vám všetko, čo som vám povedal, a on vás aj všetko naučí.
043	JOH	014	027	Zanechám vám svoj pokoj, ktorý vám nemôže dať nik na svete. Preto sa nebojte ani nestrachujte!
043	JOH	014	028	Pamätajte na to, čo som vám povedal: ‚Odchádzam, ale opäť sa vrátim. Ak ma naozaj milujete, mali by ste sa radovať, že odchádzam k Otcovi, lebo on je väčší ako ja.‘
043	JOH	014	029	Povedal som vám o tom už dopredu, aby ste uverili, keď sa to všetko stane.
043	JOH	014	030	Už nezostáva veľa času na rozhovor, lebo prichádza zlý vládca tohto sveta. Nemá však nado mnou nijakú moc,
043	JOH	014	031	Robím to preto, aby svet pochopil, že Otca milujem a konám podľa toho, čo mi prikázal. A teraz vstaňme a odíďme odtiaľto.“
043	JOH	015	001	„Ja som pravý kmeň viniča a môj Otec je vinohradník.
043	JOH	015	002	Odrezáva na mne každý výhonok, ktorý nenesie ovocie, ale ten výhonok, ktorý ovocie prináša, dôkladne strihá a čistí, aby prinášal ešte väčšiu úrodu.
043	JOH	015	003	Vy ste už očistení, lebo ste prijali moje slová.
043	JOH	015	004	Zostaňte spojení so mnou a ja zostanem s vami. Veď tak, ako výhonok oddelený od kmeňa nemôže prinášať nijaké ovocie, nemôžete ho prinášať ani vy, ak nezostanete vo mne.
043	JOH	015	005	Ja som vínny kmeň a vy ste výhonky. Každý, kto zostáva vo mne a ja v ňom, prináša mnoho ovocia. Bezo mňa nemôžete konať nič.
043	JOH	015	006	Kto nežije so mnou, bude vyhodený ako výhonok: uschne a potom ho hodia na oheň a spália.
043	JOH	015	007	Ale ak ste so mnou pevne spojení a moje slová sú vo vás a žijete podľa nich, smiete prosiť Boha o čokoľvek a dá vám to.
043	JOH	015	008	Sláva môjho Otca sa najlepšie prejaví tak, že budete prinášať veľa ovocia a žiť ako moji učeníci.
043	JOH	015	009	Ako mňa miluje Otec, tak i ja milujem vás. Zostaňte so mnou a budete prežívať moju lásku.
043	JOH	015	010	Ak budete zachovávať to, čo som vám prikázal, budete žiť v mojej láske; tak ako som ja poslúchol to, čo mi Otec prikázal a žijem v jeho láske.
043	JOH	015	011	Povedal som vám to, aby vás moja radosť napĺňala a aby ste sa mohli radovať naplno.
043	JOH	015	012	Moje prikázanie znie: ‚Milujte sa navzájom tak, ako ja milujem vás.‘
043	JOH	015	013	Nikto nemiluje viac než ten, kto za svojich priateľov obetuje svoj život.
043	JOH	015	014	Vy ste moji priatelia, ak robíte to, o čo vám prikazujem.
043	JOH	015	015	Už vás nevolám sluhami, lebo sluha nevie, aké zámery má jeho pán. Stali ste sa mojimi priateľmi, lebo som vám dal poznať všetko, čo som prijal od svojho Otca.
043	JOH	015	016	Ja som si vybral vás, nie vy mňa. A poveril som vás, aby ste išli a prinášali ovocie, ktoré bude trvalé. A potom vám Otec dá všetko, o čo ho požiadate v mojom mene.
043	JOH	015	017	To je moje prikázanie: Milujte jeden druhého.“
043	JOH	015	018	„Ak vás ľudia nenávidia, pamätajte, že mňa nenávideli skôr ako vás.
043	JOH	015	019	Ak by ste žili tak, ako všetci ostatní, ľudia by vás považovali za svojich priateľov. Ja som vás však povolal, aby ste boli iní ako sú oni, preto vás nenávidia.
043	JOH	015	020	Spomeňte si na to, čo som vám hovoril: ‚Sluha nie je väčší ako jeho pán.‘ Ak mňa prenasledovali, budú prenasledovať aj vás. A ako prijímali moje slová, tak budú prijímať aj vaše.
043	JOH	015	021	Ale to všetko vám budú robiť pre moje meno, pretože nepoznajú toho, ktorý ma poslal.
043	JOH	015	022	Keby som nebol prišiel a neprihováral sa im, boli by bez viny, ale teraz nemajú ako ospravedlniť svoj hriech.
043	JOH	015	023	Tí, čo pohŕdajú mnou, pohŕdajú aj mojím Otcom.
043	JOH	015	024	Keby som pred ich očami nebol vykonal toľko zázrakov, ktoré nik iný nemôže vykonať, boli by bez viny. Oni ich však videli na vlastné oči, a predsa nenávidia mňa i môjho Otca.
043	JOH	015	025	Takto sa naplnili slová napísané v ich Zákone: ‚Nenávideli ma bez príčiny.‘
043	JOH	015	026	Ale ja vám od Otca pošlem Pomocníka. Bude to Duch pravdy, ktorý príde od Otca a bude o mne vydávať svedectvo.
043	JOH	015	027	Aj vy budete mojimi svedkami, lebo ste boli so mnou od počiatku.“
043	JOH	016	001	„Toto všetko som vám povedal, aby ste sa nevzdali svojej viery.
043	JOH	016	002	Lebo prichádza čas, keď vás budú nielen vylučovať zo synagóg, ale aj zabíjať v presvedčení, že tým slúžia Bohu:
043	JOH	016	003	to preto, že nepoznali Otca ani mňa.“
043	JOH	016	004	„Povedal som vám to, aby ste si spomenuli na moje slová, keď ten čas príde. Doteraz som o tom nehovoril, lebo som bol s vami.
043	JOH	016	005	Teraz však odchádzam k tomu, ktorý ma poslal. No nik z vás sa nepýta: ‚Kam ideš?‘
043	JOH	016	006	Vaše srdcia sú totiž plné zármutku nad tým, čo som vám hovoril.
043	JOH	016	007	Pravda je však taká, že je pre vás lepšie, aby som odišiel. Ak by som neodišiel, neprišiel by k vám Pomocník. Ale keď odídem, pošlem ho k vám.
043	JOH	016	008	A keď príde, bude usvedčovať ľudí z ich hriechu, ale ukáže im aj spravodlivosť a súd.
043	JOH	016	009	Hriech je v tom, že ľudia vo mňa neveria.
043	JOH	016	010	Spravodlivosť je v tom, že odchádzam k Otcovi a už ma neuvidíte.
043	JOH	016	011	A súd je v tom, že vládca tohto sveta je už odsúdený.
043	JOH	016	012	Je toho ešte veľa, čo by som vám mohol povedať, lenže teraz by ste to nezniesli.
043	JOH	016	013	Ale keď príde Duch pravdy, bude vás viesť k plnému poznaniu pravdy o Bohu. Nebude hovoriť sám od seba, ale oznámi vám to, čo počul. Ba zjaví vám aj to, čo sa má stať v budúcnosti,
043	JOH	016	014	a tak ukáže moju slávu, lebo všetko, čo vám zjaví, prijme odo mňa.
043	JOH	016	015	Všetko, čo má Otec, patrí aj mne; preto som vám povedal, že vám bude zvestovať, čo prijme odo mňa.“
043	JOH	016	016	„Onedlho ma už neuvidíte, ale potom ma o krátky čas opäť uvidíte.“
043	JOH	016	017	„Čo to znamená: ‚Onedlho ma už neuvidíte, ale potom ma o krátky čas opäť uvidíte?‘ A čo to znamená: ‚Odchádzam k Otcovi?‘“ dohadovali sa niektorí učeníci medzi sebou.
043	JOH	016	018	„Čo má na mysli, keď hovorí ‚onedlho?‘ Vôbec nerozumieme, čo hovorí.“
043	JOH	016	019	Ježiš vedel, že sa ho na to chcú opýtať a preto im povedal: „Premýšľajte, čo znamenajú moje slová, že ma už onedlho neuvidíte, ale potom ma o krátky čas opäť uvidíte.
043	JOH	016	020	Uisťujem vás, že budete plakať a smútiť, ale svet sa bude radovať. Vaša bolesť sa však zmení na radosť.
043	JOH	016	021	Žena, pri pôrode prežíva bolesť, lebo prišiel čas jej utrpenia. Ale keď sa už dieťa narodí, nemyslí viac na bolesť, ktorú prežila: naopak, raduje sa, že dieťatko prišlo na svet.
043	JOH	016	022	Teraz ste smutní, no keď sa opäť stretneme, vy sa budete radovať. A vašu radosť vám už nik nevezme.
043	JOH	016	023	V ten deň sa ma už nebudete musieť na nič pýtať. Znova vás ubezpečujem: Môj Otec vám dá, o čokoľvek by ste ho v mojom mene prosili.
043	JOH	016	024	Doteraz ste ho v mojom mene o nič neprosili, proste však a dostanete, aby vaša radosť bola úplná.
043	JOH	016	025	Doposiaľ som vám o všetkom hovoril obrazne. Ale teraz nastáva čas, keď to už nebude potrebné a budem vám o Otcovi hovoriť celkom otvorene.
043	JOH	016	026	Vtedy budete Otca prosiť v mojom mene. A vedzte, že nebude potrebné, aby som sa za vás u Otca nejako prihováral.
043	JOH	016	027	Sám Otec vás totiž miluje, lebo vy ma milujete a uverili ste, že som prišiel od Boha.
043	JOH	016	028	Áno, prišiel som na svet od Otca a teraz zasa opúšťam svet a vraciam sa k Otcovi.“
043	JOH	016	029	„Teraz konečne hovoríš jasne, nie v obrazoch,“ povedali mu učeníci.
043	JOH	016	030	„Teraz sme pochopili, že vieš o všetkom a nepotrebuješ, aby sa ťa niekto na niečo spytoval. Preto naozaj veríme, že si prišiel od Boha.“
043	JOH	016	031	„Naozaj mi teraz veríte?“ spýtal sa ich Ježiš.
043	JOH	016	032	„Čoskoro, naozaj o malú chvíľu, nastane čas, keď sa rozpŕchnete do svojich domovov a necháte ma samého. Ale ja nebudem sám, lebo Otec je so mnou.
043	JOH	016	033	Toto všetko som vám povedal, aby vám spoločenstvo so mnou prinášalo pokoj. Tu na svete budete mať mnoho trápenia. Ale nestrácajte odvahu, ja som zvíťazil nad svetom.“
043	JOH	017	001	Po týchto slovách Ježiš pozdvihol svoj zrak k nebu a modlil sa: „Otče, prišiel čas. Zjav slávu svojho Syna, aby tvoj Syn mohol odhaliť tvoju slávu.
043	JOH	017	002	Veď ty si mu dal moc nad všetkými ľuďmi, aby tým, ktorých si mu zveril, dal večný život.
043	JOH	017	003	A večný život je založený na osobnom poznaní teba – jediného pravého Boha a Ježiša Krista, ktorého si poslal.
043	JOH	017	004	Vykonal som všetko, čo si mi uložil, a tým som ukázal tvoju slávu.
043	JOH	017	005	A teraz, Otče, zjav ty moju slávu, ktorú som mal u teba pred stvorením sveta.
043	JOH	017	006	Ľuďom, ktorých si mi dal zo sveta, som ukázal, kto si. Patria tebe – zveril si mi ich a oni prijali tvoje slovo a žili podľa neho.
043	JOH	017	007	Teraz vedia, že všetko, čo si mi dal, je naozaj od teba.
043	JOH	017	008	Veď všetko, čo si mi povedal, som im zvestoval. A oni prijali tvoje slová a sú presvedčení, že som prišiel na zem od teba, a uverili, že si ma ty poslal.
043	JOH	017	009	Prosím teraz za nich, nie za všetkých ľudí, ale za tých, ktorých si mi dal, lebo patria tebe.
043	JOH	017	010	Veď všetko, čo mám, je tvoje, a čo je tvoje, patrí aj mne. A tak nech sa prostredníctvom nich zjaví moja sláva.
043	JOH	017	011	Ja teraz opúšťam tento svet a odchádzam k tebe, no oni tu zostávajú. Svätý Otče, staraj sa o nich svojou mocou, aby boli jednotní, ako sme my spolu jedno.
043	JOH	017	012	Kým som bol s nimi, chránil som ich tvojou mocou, ktorú si mi dal. Dával som na nich pozor, takže sa nik nestratil, okrem toho, ktorý dospel k zatrateniu, ako to bolo predpovedané v Písme.
043	JOH	017	013	A teraz odchádzam k tebe. Toto všetko im ešte raz zdôrazňujem, kým som s nimi, aby ich moja radosť celkom naplnila.
043	JOH	017	014	Naučil som ich tvojim prikázaniam a svet ich nenávidel, lebo podobne ako ja nesplynuli s prúdom.
043	JOH	017	015	Neprosím, aby si ich vzal zo sveta, ale chráň ich pred mocou zla.
043	JOH	017	016	Nepatria svetu, ako ani ja mu nepatrím.
043	JOH	017	017	Daj, nech ich tvoje slovo, ktoré je pravda, očistí a posvätí.
043	JOH	017	018	Ako si ty mňa poslal do sveta, tak ja posielam ich.
043	JOH	017	019	Ja za nich posväcujem svoj život, aby oni mohli rásť v pravde a v svätosti.
043	JOH	017	020	Ale neprosím iba za nich, no aj za všetkých, ktorí budú počúvať posolstvo mojich učeníkov a uveria vo mňa.
043	JOH	017	021	Daj, nech sú všetci jedno srdce a jedna myseľ, ako aj my sme, Otče, jedno. Tak ako si ty vo mne a ja v tebe, aj oni nech sú s nami pevne spojení. Potom sa svet presvedčí, že si ma poslal.
043	JOH	017	022	Preto som im dal aj slávu, ktorú si mi daroval, aby žili v takej istej jednote ako ja s tebou.
043	JOH	017	023	Nech zostanú vo mne a ja v tebe, tak budeme dokonale jednotní. A vtedy svet pozná, že ty si ma poslal a že miluješ mojich učeníkov tak ako mňa.
043	JOH	017	024	Otče, chcem, aby všetci, ktorých si mi dal, prišli tam, kde ja idem, a poznali ma v plnej sláve. Dal si mi ju z lásky, prv ako bol svet.
043	JOH	017	025	Spravodlivý Otče, aj keď ťa svet nepozná, ja ťa poznám a aj oni poznali, že si ma poslal.
043	JOH	017	026	Ukázal som im teba a ešte aj ukážem, aby tvoja láska ku mne napĺňala aj ich a ja aby som v nich žil.“
043	JOH	018	001	Po tejto modlitbe odišiel Ježiš so svojimi učeníkmi do olivovej záhrady za údolie Kedrón.
043	JOH	018	002	Toto miesto dobre poznal aj Judáš, ktorý Ježiša zradil. Ježiš sa totiž práve tu so svojimi učeníkmi často stretával.
043	JOH	018	003	Teraz sem Judáš viedol chrámovú stráž aj s oddielom rímskeho vojska: boli ozbrojení a svietili si na cestu fakľami a lampášmi.
043	JOH	018	004	Ježiš vedel, čo sa má stať. Šiel im oproti a spýtal sa: „Koho hľadáte?“
043	JOH	018	005	„Ježiša z Nazareta,“ odpovedali mu. „Ja som,“ odpovedal im. Judáš, jeho zradca, stál medzi vojakmi.
043	JOH	018	006	Keď im Ježiš povedal: „To som ja,“ ustúpili dozadu a padli na zem.
043	JOH	018	007	„Koho hľadáte?“ spýtal sa ich znovu. „Ježiša Nazaretského!“ zopakovali.
043	JOH	018	008	„Veď som vám už povedal, že som to ja,“ povedal Ježiš. „Ak hľadáte mňa, týchto ostatných nechajte odísť.“
043	JOH	018	009	Tak sa naplnili slová, ktoré Ježiš už predtým vyslovil vo svojej modlitbe: „Nestratím ani jedného z tých, ktorých si mi zveril.“
043	JOH	018	010	Tu Šimon Peter vytasil meč a odťal Malchusovi, jednému z veľkňazových sluhov, pravé ucho.
043	JOH	018	011	Ale Ježiš prikázal Petrovi: „Schovaj svoj meč! Mám sa azda vyhnúť utrpeniu, ktoré mi určil Otec?“
043	JOH	018	012	Vtedy sa rímski vojaci na čele so svojím veliteľom a židovská stráž zmocnili Ježiša a spútali ho.
043	JOH	018	013	Odviedli ho najprv k Annášovi, svokrovi Kaifáša, ktorý bol v tom čase veľkňazom.
043	JOH	018	014	Práve on navrhol židovským vodcom, že je lepšie, aby zomrel jeden človek namiesto všetkých.
043	JOH	018	015	Peter šiel spolu s iným učeníkom za Ježišom. Ten učeník sa poznal s veľkňazom, a tak mu dovolili vstúpiť až na nádvorie veľkňazovho paláca.
043	JOH	018	016	Peter musel zostať vonku. Ten druhý učeník sa po chvíli vrátil, povedal čosi slúžke pri dverách a voviedol Petra dnu.
043	JOH	018	017	Vtedy sa slúžka spýtala: „Nepatríš aj ty medzi učeníkov toho človeka?“ „Nie, nepatrím,“ odpovedal jej.
043	JOH	018	018	Bolo chladno, preto si strážcovia a vojaci rozložili oheň a hriali sa okolo neho. Aj Peter sa zamiešal medzi nich a zohrieval sa.
043	JOH	018	019	Medzitým sa začal výsluch. Veľkňaz Annáš sa vypytoval Ježiša na jeho učeníkov i na to, čo učil.
043	JOH	018	020	Ježiš mu odpovedal: „Vždy som hovoril k ľuďom verejne. Kázal som otvorene v synagógach i v chráme a každý to mohol počuť. Nie je nič, čo by som tajil.
043	JOH	018	021	Prečo sa teda vypytuješ mňa? Spýtaj sa tých, ktorí ma počúvali. Oni predsa vedia, čo som hovoril.“
043	JOH	018	022	„Ako sa to zhováraš s veľkňazom?“ oboril sa na Ježiša jeden zo strážcov a udrel ho do tváre.
043	JOH	018	023	„Ak som povedal niečo nesprávne, tak to dokáž!“ bránil sa Ježiš. „Ale ak som povedal pravdu, prečo ma biješ?“
043	JOH	018	024	Annáš potom poslal spútaného Ježiša ku Kaifášovi.
043	JOH	018	025	Ako sa Šimon Peter zohrieval pri ohni, opýtali sa ho: „Aj ty si jedným z jeho učeníkov, však?“ „Nie, nie som,“ zaprel Peter.
043	JOH	018	026	Jeden z veľkňazových sluhov, príbuzný toho, ktorému Peter odťal ucho, povedal: „Vari som ťa s ním nevidel v záhrade?“
043	JOH	018	027	Peter to znova poprel a vzápätí zakikiríkal kohút.
043	JOH	018	028	Zavčasu ráno odviedli Ježiša od Kaifáša do paláca rímskeho miestodržiteľa. Židovskí vodcovia nevstúpili do paláca, lebo by sa podľa židovských predpisov poškvrnili a nemohli by sa zúčastniť slávnosti Paschy.
043	JOH	018	029	Preto Pilát, rímsky miestodržiteľ, vyšiel von a spýtal sa ich: „Z čoho obviňujete tohto človeka? Čo vykonal?“
043	JOH	018	030	„Keby to nebol zločinec, nedoviedli by sme ho k tebe!“ odpovedali mu.
043	JOH	018	031	Pilát im však povedal: „Tak si ho zasa odveďte a súďte podľa vlastných zákonov!“ „Ale my nemáme právo nikoho popraviť!“ naliehali židovský vodcovia.
043	JOH	018	032	(Takto sa mali naplniť Ježišove slová, ktorými predpovedal, akým spôsobom zomrie.)
043	JOH	018	033	Pilát sa vrátil do paláca, dal si Ježiša predvolať a spýtal sa ho: „Ty si kráľ Židov?“
043	JOH	018	034	„Zaujímaš sa o to sám od seba, alebo ti o mne povedali iní?“ odpovedal mu Ježiš.
043	JOH	018	035	„Som ja azda Žid?“ odvetil Pilát. „Tvoj vlastný národ a tvoji veľkňazi mi ťa vydali. Čím si sa previnil?“
043	JOH	018	036	„Moje kráľovstvo nie je pozemským kráľovstvom,“ odpovedal Ježiš. „Keby to tak bolo, moji služobníci by ma bránili a nedovolili by, aby ma židovskí vodcovia zajali. V mojom kráľovstve však ide o niečo iné.“
043	JOH	018	037	„Tak predsa len si kráľ,“ zvolal Pilát. „Ty sám si povedal, že som kráľ,“ povedal Ježiš. „Ja som sa narodil a prišiel na tento svet preto, aby som ľuďom ukázal, čo je pravda. A každý, kto miluje pravdu, žije podľa mojich slov.“
043	JOH	018	038	„A čo je vlastne pravda?“ povedal Pilát. Potom sa vrátil k židovským vodcom a vyhlásil: „Ja som na ňom nenašiel nijakú vinu.
043	JOH	018	039	A keďže je zvykom, že vám vždy cez sviatok Paschy prepustím na slobodu jedného väzňa, pýtam sa vás: Chcete, aby som vám prepustil židovského kráľa?“
043	JOH	018	040	„Nie! Tohto nechceme! Prepusť Barabáša!“ kričali. Barabáš patril medzi vzbúrencov.
043	JOH	019	001	Nato dal Pilát príkaz, aby Ježiša odviedli a zbičovali ho.
043	JOH	019	002	Vojaci uplietli z tŕnia korunu, nasadili mu ju na hlavu a cez plecia mu prehodili purpurový plášť.
043	JOH	019	003	Potom pred neho predstupovali, bili ho po tvári a posmievali sa mu: „Nech žije židovský kráľ!“
043	JOH	019	004	Pilát opäť vyšiel k zhromaždenému zástupu a povedal: „Pozrite, vediem vám ho, aby ste sa presvedčili, že som na ňom nenašiel žiadnu vinu.“
043	JOH	019	005	Ježiš vyšiel von s tŕňovou korunou a v purpurovom plášti. Pilát naňho ukázal a povedal: „Hľa, človek!“
043	JOH	019	006	Keď ho veľkňazi a ich stráž zazreli, začali kričať: „Na kríž s ním! Ukrižuj ho!“ „Ukrižujte si ho sami! Ja na ňom nijakú vinu nenachádzam,“ odpovedal im Pilát.
043	JOH	019	007	„Ale podľa nášho zákona musí zomrieť, lebo sa vyhlasoval za Božieho Syna!“ namietali Židia.
043	JOH	019	008	Keď to Pilát počul, jeho nepokoj ešte väčšmi vzrástol.
043	JOH	019	009	Odviedol Ježiša späť do paláca a spýtal sa ho: „Odkiaľ vlastne si?“ Ale Ježiš mlčal.
043	JOH	019	010	Pilát Ježišovi povedal: „Prečo sa so mnou nechceš zhovárať? Neuvedomuješ si, že ja mám moc prepustiť ťa aj ťa ukrižovať?“
043	JOH	019	011	„Nemal by si nado mnou nijakú moc, keby ti ju nedal Boh,“ odpovedal Ježiš. „Preto ten, kto ma vydal do tvojich rúk, má väčšiu vinu ako ty.“
043	JOH	019	012	Po tých slovách sa Pilát znova pokúšal Ježiša oslobodiť. Ale židovský vodcovia kričali: „Ak ho prepustíš, staneš sa cisárovým nepriateľom! Kto sa vyhlasuje za kráľa, stavia sa na odpor cisárovi!“
043	JOH	019	013	Keď to Pilát počul, dal Ježiša vyviesť na nádvorie zvané Kamenná dlažba (po aramejsky sa to miesto nazývalo Gabbatha) a sadol si do sudcovského kresla.
043	JOH	019	014	Keďže bol deň prípravy na slávnosť Paschy a bolo už okolo obeda, povedal Pilát židovským vodcom: „Tu je váš kráľ!“
043	JOH	019	015	„Preč s ním! Preč s ním!“ spustili veľký krik. „Ukrižuj ho!“ „Mám ukrižovať vášho kráľa?“ ešte raz sa spýtal Pilát. „Nemáme žiadneho kráľa! Máme predsa cisára!“ odpovedali veľkňazi.
043	JOH	019	016	Vtedy im ho Pilát vydal, aby ho ukrižovali. Vojaci Ježiša vzali a viedli preč.
043	JOH	019	017	Ježiš si musel niesť kríž sám. Viedli ho z mesta na kopec zvaný Lebka (po aramejsky nazývané Golgota).
043	JOH	019	018	Tam ho ukrižovali. Spolu s ním ukrižovali z každej strany aj dvoch ďalších a Ježiš bol uprostred.
043	JOH	019	019	Nad Ježišovu hlavu dal Pilát pripevniť tabuľku s nápisom: JEŽIŠ Z NAZARETA – ŽIDOVSKÝ KRÁĽ.
043	JOH	019	020	Popravisko bolo blízko mesta, takže ten nápis, písaný aramejsky, latinsky a grécky, čítalo mnoho ľudí.
043	JOH	019	021	Židovskí veľkňazi protestovali u Piláta: „Nemal si napísať ‚židovský kráľ‘, ale ‚vyhlasoval sa za židovského kráľa.‘“
043	JOH	019	022	Ale Pilát ich odbil: „Čo som napísal, to som napísal.“
043	JOH	019	023	Keď vojaci ukrižovali Ježiša, podľa zvyku roztrhli jeho plášť na štyri diely, pre každého vojaka jeden diel. Ale jeho spodný odev, utkaný vcelku, bez jediného šva,
043	JOH	019	024	nechceli roztrhať a povedali si: „Losujme, komu pripadne.“ Tak sa naplnila predpoveď Písma: „Rozdelili si môj plášť a losovali o môj odev.“ Vojaci to naozaj urobili.
043	JOH	019	025	Pod krížom, na ktorom visel Ježiš, stála jeho matka, sestra jeho matky Mária Kleofášova a Mária Magdaléna.
043	JOH	019	026	Keď Ježiš videl matku a vedľa nej učeníka, ktorého mal tak rád, povedal jej: „Ujmi sa ho ako svojho syna.“
043	JOH	019	027	A učeníkovi povedal: „Ujmi sa jej ako svojej matky!“ Odvtedy ju prijal do svojho domu.
043	JOH	019	028	Keď Ježiš vedel, že vykonal všetko, čo mal vykonať, povedal: „Žíznim.“ (To povedal, aby sa naplnilo, čo bolo napísané v Písme.)
043	JOH	019	029	Vojaci namočili špongiu do nádoby s kyslým vínom a na stonke yzopu mu ju podali k ústam.
043	JOH	019	030	Ježiš si ovlažil ústa a povedal: „Je dokonané.“ Hlava mu klesla a skonal.
043	JOH	019	031	Keďže bol deň prípravy a židovskí vodcovia nechceli, aby telá zostali cez sobotu na kríži, lebo táto sobota bola veľkým sviatočným dňom, požiadali Piláta, aby dal odsúdencom polámať nohy a aby boli sňatí z kríža.
043	JOH	019	032	Prišli teda vojaci a polámali nohy tým, ktorí boli ukrižovaní s Ježišom.
043	JOH	019	033	Ale keď pristúpili k Ježišovi, videli, že je už mŕtvy. Preto mu nelámali kosti,
043	JOH	019	034	ale jeden z vojakov mu kopijou prebodol bok. Z rany hneď vytiekla zrazená krv a voda.
043	JOH	019	035	Ten, ktorý všetko videl na vlastné oči, hovorí o tom preto, aby ste aj vy mohli uveriť. To, o čom hovorí, sa naozaj stalo a jeho svedectvo je pravdivé.
043	JOH	019	036	Stalo sa to preto, aby sa naplnili predpovede Písma: „Ani kosť mu nebude zlomená,“
043	JOH	019	037	a „Budú hľadieť na toho, ktorého prebodli.“
043	JOH	019	038	Potom požiadal Jozef z Arimatey Piláta, aby mu dovolil sňať Ježišovo telo z kríža. Jozef bol Ježišovým tajným učeníkom – mal totiž strach zo židovských vodcov. Pilát mu dal súhlas, a tak šiel a zložil Ježišovo mŕtve telo.
043	JOH	019	039	Pomáhal mu pritom aj Nikodém, ktorý kedysi v noci navštívil Ježiša. Priniesol veľké množstvo vzácnych vonných mastí – zmes myrhy a aloe.
043	JOH	019	040	Ježišovo telo nabalzamovali a zavinuli do ľanového plátna, ako to Židia robievajú pri pochovávaní.
043	JOH	019	041	Neďaleko miesta, kde ho ukrižovali, bola záhrada a v nej ešte nepoužitá hrobka vytesaná do skaly.
043	JOH	019	042	Keďže bol židovský deň prípravy a hrobka bola blízko, Ježiša uložili do nej.
043	JOH	020	001	V prvý deň týždňa, ešte pred svitaním, šla Mária Magdaléna k hrobu a videla, že kameň, ktorý mal zakrývať vchod do hrobu, je odvalený.
043	JOH	020	002	Bežala k Petrovi a k učeníkovi, ktorého mal Ježiš tak rád, a oznámila im: „Nášho Pána vzali z hrobu a nevieme, kde ho uložili.“
043	JOH	020	003	Peter s učeníkom sa vybrali k hrobu.
043	JOH	020	004	Cestou bežali, ale druhý učeník Petra predbehol a pri hrobe bol prvý.
043	JOH	020	005	Naklonil sa, nazrel do hrobu a videl tam ležať plátno; dnu však nevošiel.
043	JOH	020	006	Vtom pribehol aj Peter: vstúpil do hrobky a našiel tam ležať ľanové plátno
043	JOH	020	007	a pohrebnú šatku, ktorou mal Ježiš prikrytú hlavu. Tá však ležala zložená na inom mieste ako ľanové plátno.
043	JOH	020	008	Vtedy vstúpil dnu aj učeník, ktorý pribehol k hrobu ako prvý. Všetko si prehliadol a tiež uveril.
043	JOH	020	009	Vtedy totiž ešte nechápali, čo hovorí Písmo, že Ježiš vstane z mŕtvych.
043	JOH	020	010	Obaja učeníci sa potom vrátili späť do Jeruzalema.
043	JOH	020	011	Medzitým sa vrátila Mária. Ako tak stála pred hrobom a plakala, naklonila sa do hrobky
043	JOH	020	012	a zbadala dvoch anjelov v bielom. Sedeli na tom mieste, kde predtým ležalo Ježišovo telo, jeden pri hlave, druhý pri nohách.
043	JOH	020	013	„Žena, prečo plačeš?“ spýtali sa jej. „Odniesli môjho Pána a neviem, kam ho uložili,“ odpovedala.
043	JOH	020	014	Keď to povedala, obrátila sa dozadu a uvidela tam kohosi stáť. Bol to Ježiš, ale Mária nevedela, že je to on.
043	JOH	020	015	„Prečo plačeš?“ spýtal sa jej Ježiš. „Koho hľadáš?“ Mária sa domnievala, že je to záhradník, preto mu povedala: „Pane, ak si ho odniesol, povedz, kde si ho položil, a ja poňho pôjdem.“
043	JOH	020	016	„Mária!“ prihovoril sa jej Ježiš. Obrátila sa a po aramejsky zvolala: „Rabbuni!“ (To znamená Učiteľ.)
043	JOH	020	017	„Nedotýkaj sa ma!“ povedal jej Ježiš. „Ešte som nevystúpil k Otcovi. Choď a povedz mojim bratom, že odchádzam k svojmu Otcovi a k vášmu Otcovi, k svojmu Bohu a vášmu Bohu.“
043	JOH	020	018	Mária Magdaléna prišla za učeníkmi a oznámila im: „Videla som Pána!“ A porozprávala im všetko, čo jej povedal.
043	JOH	020	019	V ten istý deň večer – prvý deň po sobote – sa zhromaždili všetci jeho učeníci. Dvere mali zamknuté, lebo sa báli židovských vodcov. Zrazu sa zjavil Ježiš, postavil sa doprostred miestnosti a povedal im: „Pokoj vám!“
043	JOH	020	020	Potom im ukázal rany na rukách a na boku. Keď učeníci videli svojho Pána, veľmi sa zaradovali.
043	JOH	020	021	Ježiš im opäť povedal: „Pokoj vám. Ako mňa poslal Otec, tak ja posielam vás.“
043	JOH	020	022	Potom na nich dýchol a povedal: „Prijmite Svätého Ducha.
043	JOH	020	023	Komu odpustíte hriechy, tomu budú odpustené, komu ich neodpustíte, tomu odpustené nebudú.“
043	JOH	020	024	Tomáš, prezývaný Dvojča, jeden z dvanástich učeníkov, nebol s nimi, keď prišiel Ježiš.
043	JOH	020	025	Keď mu ostatní hovorili: „Videli sme Pána!“, Tomáš im povedal: „Kým neuvidím stopy po klincoch na jeho rukách a kým nevložím do jeho rán prst a svoju ruku do jeho boku, neuverím, že vstal z mŕtvych.“
043	JOH	020	026	O týždeň boli učeníci znovu spolu a tentoraz bol s nimi aj Tomáš. A hoci mali dvere zamknuté, Ježiš opäť prišiel, postavil sa medzi nich a povedal: „Pokoj vám!“
043	JOH	020	027	Potom sa obrátil k Tomášovi a povedal mu: „Dotkni sa prstami mojich prebodnutých rúk a môjho boku. A už nepochybuj, ale ver!“
043	JOH	020	028	Tomášovou odpoveďou však boli slová: „Môj Pán a môj Boh!“
043	JOH	020	029	Ježiš mu povedal: „Uveril si preto, lebo si ma videl. Ale šťastní sú tí, ktorí nevideli, a uverili!“
043	JOH	020	030	Ježišovi učeníci boli svedkami ešte mnohých iných Ježišových zázrakov, ktoré nie sú opísané v tejto knihe.
043	JOH	020	031	Ale tieto správy sú zapísané, aby ste uverili, že Ježiš je Mesiáš, Boží Syn a aby ste prostredníctvom viery v neho mali večný život.
043	JOH	021	001	Neskôr sa Ježiš opäť zjavil učeníkom pri Tiberiadskom jazere. Stalo sa to takto:
043	JOH	021	002	Šimon Peter, Tomáš (prezývaný Dvojča), Natanael z galilejskej Kány, synovia Zebedejovi a ešte ďalší dvaja učeníci boli spolu.
043	JOH	021	003	Šimon Peter im povedal: „Idem loviť.“ „Ideme s tebou!“ pridali sa k nemu ostatní. Nastúpili do člna, vyplávali na jazero, ale v tú noc nechytili nič.
043	JOH	021	004	Na svitaní si všimli, že ktosi stojí na brehu. Bol to Ježiš, ale učeníci nevedeli, že je to on.
043	JOH	021	005	„Priatelia, však ste nič nechytili?“ zavolal na nich Ježiš. „Nič“ odpovedali mu.
043	JOH	021	006	„Tak hoďte siete na druhú stranu člna. Tam ich ulovíte!“ poradil im. Poslúchli jeho radu a do siete sa im chytilo toľko rýb, že ju nevládali vytiahnuť.
043	JOH	021	007	Učeník, ktorého mal Ježiš tak rád, povedal Petrovi: „To je Pán!“ Len čo to Šimon Peter počul, obliekol si plášť, pri práci ho mal totiž vyzlečený, a skočil do vody.
043	JOH	021	008	Ostatní učeníci priplávali na lodi, za ktorou ťahali sieť s rybami. Neboli ďaleko od brehu, len okolo sto metrov.
043	JOH	021	009	Keď vystúpili na breh, videli ohnisko a na ňom rybu i chlieb.
043	JOH	021	010	„Prineste niekoľko rýb zo svojho úlovku,“ povedal im Ježiš.
043	JOH	021	011	Šimon Peter šiel a vytiahol na breh sieť plnú veľkých rýb. Bolo ich stopäťdesiattri, a hoci ich bolo tak veľa, sieť sa neroztrhla.
043	JOH	021	012	„A teraz sa poďte naraňajkovať,“ pozval ich Ježiš. Nikto z učeníkov sa ho neopovážil spýtať: „Kto si?“, lebo vedeli, že je to Pán.
043	JOH	021	013	Ježiš k nim pristúpil, vzal chlieb a podal im ho. Podobne im podal aj rybu.
043	JOH	021	014	Bolo to už tretí raz, čo sa Ježiš po svojom vzkriesení ukázal učeníkom.
043	JOH	021	015	Keď sa najedli, opýtal sa Ježiš Petra: „Šimon, syn Jánov, miluješ ma viac ako ostatní?“ „Áno, Pane, ty vieš, že ťa mám rád.“ „Tak pas moje jahniatka!“ povedal mu Ježiš.
043	JOH	021	016	Potom sa ho Ježiš opýtal opäť: „Šimon, syn Jánov, naozaj ma miluješ?“ „Áno, Pane, ty vieš, že ťa mám rád,“ odpovedal. „Tak sa staraj o moje ovce!“
043	JOH	021	017	Spýtal sa ho i tretí raz: „Šimon, syn Jánov, máš ma rád?“ Peter zosmutnel, že sa tretí raz spýtal, či ho má rád. „Pane, ty vieš všetko, dobre vieš, že ťa mám rád.“ „Tak pas moje ovečky!“ odpovedal mu Ježiš.
043	JOH	021	018	„Ale na jedno nezabudni: Keď si bol mladý, sám si sa opásaval a chodil si, kam si chcel. Ale keď zostarneš, vystrieš svoje ruky a iný ťa poviaže a povedie, kam nebudeš chcieť.“
043	JOH	021	019	Tým mu chcel naznačiť, akou smrťou oslávi Boha. A potom ešte dodal: „Nasleduj ma!“
043	JOH	021	020	Peter sa obrátil a videl, že za nimi ide učeník, ktorého Ježiš tak veľmi miloval, a ktorý sa ho pri večeri, sediac vedľa neho, opýtal: „Pane, ktorý z nás ťa zradí?“
043	JOH	021	021	Keď ho teda Peter videl, spýtal sa Ježiša: „Pane, čo bude s ním?“
043	JOH	021	022	Ježiš mu povedal: „Ak bude moja vôľa, aby zostal nažive, až kým znovu neprídem, nemusíš sa s tým trápiť. Ty ma nasleduj!“
043	JOH	021	023	A tak sa medzi veriacimi roznieslo, že tento učeník nezomrie. Ale Ježiš nepovedal, že ten učeník nezomrie, ale: „Ak bude moja vôľa, aby zostal nažive, až kým znovu neprídem, nemusíš sa s tým trápiť.“
043	JOH	021	024	Je to učeník, ktorý vydal svedectvo o týchto udalostiach a zapísal ich. A my vieme, že jeho svedectvo je spoľahlivé.
043	JOH	021	025	Ježiš vykonal ešte veľa ďalších vecí. Keby sa to malo všetko dopodrobna spísať, myslím si, že na celom svete by nebolo dosť miesta pre knihy, ktoré by sa o tom napísali.
#
# BOOK	044	ACT	Acts	Skutky
044	ACT	001	001	Milý Teofil, vo svojej prvej knihe som sa usiloval opísať všetko, čo Ježiš konal a učil od počiatku
044	ACT	001	002	až do svojho odchodu k Bohu do neba. Vtedy dal aj pokyny prostredníctvom Ducha Svätého svojim učeníkom, ktorých si na to vyvolil.
044	ACT	001	003	Od svojho umučenia a ukrižovania sa im zjavoval štyridsať dní; tak im mnohorakým spôsobom dokázal, že naozaj žije, a rozprával im o Božom kráľovstve.
044	ACT	001	004	Keď boli ešte spolu, povedal im: „Neodchádzajte z Jeruzalema, ale čakajte, kým Boh splní svoj sľub, o ktorom ste odo mňa počuli:
044	ACT	001	005	Ján krstil vodou, ale vás Boh v najbližších dňoch pokrstí Svätým Duchom.“
044	ACT	001	006	Keď boli zasa spolu, spýtali sa ho jeho učeníci: „Pane, teraz je ten čas, keď obnovíš kráľovstvo pre Izrael?“
044	ACT	001	007	Odpovedal im: „Nie je vašou starosťou poznať čas či vhodnú dobu, kedy to bude. Boh koná podľa vlastného rozhodnutia.
044	ACT	001	008	Dostanete však moc Ducha Svätého, ktorý na vás zostúpi a stanete sa mojimi svedkami v Jeruzaleme, v celom Judsku, v Samárii a po celom svete.“
044	ACT	001	009	Po týchto slovách sa pred ich očami vzniesol dohora a zastrel ho oblak.
044	ACT	001	010	Kým uprene hľadeli na oblohu, ako odchádza, postavili sa k nim dvaja muži v bielom
044	ACT	001	011	a oslovili ich: „Galilejčania, prečo tu stojíte a dívate sa do neba? Ten Ježiš, ktorý bol od vás vzatý do neba, sa jedného dňa znova vráti tak, ako ste ho videli odchádzať.“
044	ACT	001	012	Potom sa z Olivového vrchu vrátili do Jeruzalema: je to približne vzdialenosť, ktorú bolo dovolené prejsť v sobotu.
044	ACT	001	013	Vrátili sa do mesta, kde v hornej miestnosti domu spoločne bývali Peter, Ján, Jakub, Andrej, Filip, Tomáš, Bartolomej, Matúš; Jakub, syn Alfejov; Šimon, prezývaný Horlivec a Júda, syn Jakubov.
044	ACT	001	014	Tí všetci sa zomknuto a vytrvalo modlili s niektorými ženami, Ježišovou matkou Máriou a jeho bratmi.
044	ACT	001	015	Pri jednom zhromaždení, kde sa zišlo asi stodvadsať Ježišových nasledovníkov, vystúpil Peter a povedal:
044	ACT	001	016	„Bratia, naplnila sa predpoveď Písma o Judášovi. Duch Svätý predpovedal Dávidovými ústami o Judášovi, ktorý priviedol tých, čo zatkli Ježiša.
044	ACT	001	017	A to napriek tomu, že Judáš bol jedným z nás dvanástich apoštolov a že dostal rovnaké poverenie ako my.“
044	ACT	001	018	Za peniaze, ktoré dostal ako odmenu za svoju neprávosť, si kúpil pozemok. Potom skončil svoj život strašným spôsobom: spadol dolu hlavou, telo sa mu roztrhlo a vypadli mu vnútornosti.
044	ACT	001	019	Jeruzalemčania, ktorí sa o tom dozvedeli, nazvali to miesto Hakeldamach – Pole krvi.
044	ACT	001	020	„Veď v knihe Žalmov je napísané: ‚Jeho obydlie nech spustne a nech v ňom nik nebýva.‘ A na inom mieste: ‚Jeho poverenie nech prevezme iný.‘
044	ACT	001	021	Musíme teda nahradiť Judáša. Vyberme muža, ktorý bol spolu s nami s Pánom Ježišom celý čas
044	ACT	001	022	od chvíle, keď ho Ján pokrstil, až do jeho odchodu do neba; ten spolu s nami bude svedčiť, že Ježiš vstal z mŕtvych.“
044	ACT	001	023	Vybrali teda dvoch: Jozefa, ktorého volali Barsabáš (a bol známi aj pod menom Justus – Spravodlivý), a Mateja.
044	ACT	001	024	Potom sa modlili: „Pane, ty poznáš srdce každého človeka. Ukáž, ktorého z týchto dvoch si si vyvolil
044	ACT	001	025	do služby ako svojho apoštola namiesto Judáša, zradcu, čo odišiel na miesto, ktoré si sám zvolil.“
044	ACT	001	026	Potom ťahali lós a ten označil Mateja, ktorý sa pripojil k jedenástim apoštolom.
044	ACT	002	001	Keď nadišiel deň Turíc, mali Kristovi nasledovníci opäť spoločné stretnutie.
044	ACT	002	002	Zrazu sa strhol hukot z neba, ako keď sa ženie silný vietor, a naplnil celý dom, v ktorom sa zišli.
044	ACT	002	003	Potom uvideli čosi ako ohnivé jazyky, ktoré sa rozdelili a spočinuli na každom z nich.
044	ACT	002	004	Všetkých naplnil Duch Svätý a začali hovoriť inými jazykmi tak, ako ich na to Duch zmocňoval.
044	ACT	002	005	V tom čase bolo v Jeruzaleme veľa zbožných Židov, ktorí prišli na sviatky z mnohých krajín a národov.
044	ACT	002	006	Keď zaznel z neba ten zvláštny šum, prilákal mnohých pútnikov. Tí ostali ohromení, keď počuli hovoriť Ježišových učeníkov v ich rodnom jazyku.
044	ACT	002	007	Čudovali sa a žasli: „Ako je to možné? Vari nie sú všetci, ktorí tu hovoria, Galilejčania?
044	ACT	002	008	Ako to, že ich každý z nás počuje hovoriť vo svojom rodnom jazyku?
044	ACT	002	009	My, Partovia, Médovia a Elamčania, obyvatelia Mezopotámie, Judska, Kapadócie, Pontu a Ázie,
044	ACT	002	010	Frýgie a Pamfýlie, Egypta a krajov Líbye, z okolia Cyrény, ľudia z Ríma,
044	ACT	002	011	rodení Žida aj na židovskú vieru obrátení pohania, Kréťania i Arabi – každý z nás ich počuje hovoriť o veľkých Božích veciach v našom rodnom jazyku.“
044	ACT	002	012	Všetci žasli a zmätene sa spytovali jeden druhého: „Čo sa to deje?“
044	ACT	002	013	Ale poniektorí sa smiali a hovorili: „Sú opití.“
044	ACT	002	014	Tu vystúpil Peter s jedenástimi učeníkmi a mocným hlasom prehovoril k zástupu: „Pozorne ma počúvajte všetci, návštevníci aj obyvatelia Jeruzalema!
044	ACT	002	015	Niektorí z vás si myslia, že títo muži sú opití. To však nie je pravda! Veď je iba deväť hodín ráno.
044	ACT	002	016	Ale splnilo sa to, čo predpovedal prorok Joel:
044	ACT	002	017	‚V posledných dňoch, hovorí Boh, zošlem svojho Ducha na všetkých ľudí a vaši synovia a dcéry budú prorokovať, vaši mladí ľudia budú mať videnia a starým sa budú snívať sny.
044	ACT	002	018	V tých dňoch zošlem Svätého Ducha na mojich služobníkov, na mužov aj ženy, a budú prorokovať.
044	ACT	002	019	Na nebi aj na zemi sa zjavia zvláštne znamenia, krv, oheň a stĺpy dymu.
044	ACT	002	020	Slnko sa zatmie a mesiac bude červený ako krv skôr, než príde veľký a slávny deň Pánov.
044	ACT	002	021	Len ten, kto ho uznáva za svojho Pána, bude zachránený.‘“
044	ACT	002	022	A pokračoval: „Mužovia izraelskí, počujte: Žil tu medzi vami Ježiš z Nazareta, ktorého Boh preslávil veľkými zázrakmi a znameniami. Mnohí z vás by to mohli dosvedčiť.
044	ACT	002	023	A tohto muža ste sa vy zmocnili a rukami pohanov ste ho pribili na kríž. No tým ste vlastne splnili Boží úmysel.
044	ACT	002	024	Boh ho však vytrhol z moci smrti, ktorá ho nemohla udržať, a vzkriesil ho z mŕtvych.
044	ACT	002	025	To o ňom spieva Dávid v žalme: ‚Pána mám ustavične pred očami, stojí pri mne, a tak nezakolíšem.
044	ACT	002	026	Preto sa moje srdce raduje a moje ústa spievajú chválu, veď aj pre moje telo je nádej.
044	ACT	002	027	Nezanecháš ma v ríši smrti a nedopustíš, aby sa telo tvojho vyvoleného rozpadlo na prach.
044	ACT	002	028	Dal si mi poznať cestu, ktorá vedie k životu, a tvoja prítomnosť ma naplní radosťou.‘
044	ACT	002	029	Milí bratia! Môžem vám smelo povedať, že náš praotec Dávid zomrel, bol pochovaný a jeho hrob tu máme až dodnes.
044	ACT	002	030	Ale Dávid bol prorok a vedel o Božom sľube, že jeden z jeho potomkov bude sedieť na jeho tróne.
044	ACT	002	031	A tak, keď hovoril, že nezostane v ríši smrti a jeho telo sa nerozpadne na prach, prorokoval vlastne Kristovo vzkriesenie z mŕtvych.
044	ACT	002	032	Áno, práve Ježiša Boh vzkriesil a my všetci to môžeme dosvedčiť.
044	ACT	002	033	Teraz je v nebesiach po Božej pravici, prijal Ducha Svätého, ktorého Boh sľúbil, a teraz ho zoslal na nás, ako to vidíte a počujete.
044	ACT	002	034	A Dávid nehovoril o sebe ani vtedy, keď napísal: ‚Boh povedal môjmu Pánovi: Seď po mojej pravici,
044	ACT	002	035	kým ti nepoložím nepriateľov pod nohy.‘
044	ACT	002	036	Nech teda vie každý Izraelita, že toho Ježiša, ktorého ste vy ukrižovali, urobil Boh Pánom a Mesiášom.“
044	ACT	002	037	Petrove slová sa hlboko dotkli sŕdc mnohých poslucháčov a začali sa spytovať apoštolov: „Bratia, čo máme robiť?“
044	ACT	002	038	Peter im odpovedal: „Nech sa každý z vás odvráti od hriechu, navráti sa k Bohu a dá sa pokrstiť v mene Ježiša Krista na odpustenie hriechov a prijmete dar Svätého Ducha.
044	ACT	002	039	Veď to zasľúbenie patrí vám, vašim deťom, ba aj ľuďom po celom svete, ktorých si Pán, náš Boh, povolá.“
044	ACT	002	040	Ešte dlho im Peter hovoril o Ježišovi a naliehavo ich vyzýval: „Zachráňte sa pred týmito zvrátenými ľuďmi!“
044	ACT	002	041	Tí, ktorí prijali Petrove slová, dali sa pokrstiť. V ten deň sa pripojilo k Ježišovým nasledovníkom okolo tritisíc ľudí.
044	ACT	002	042	Trávili spolu čas pri vyučovaní apoštolov a vo vzájomnom zdieľaní sa, mali vzájomné spoločenstvo, jedli spolu a modlili sa.
044	ACT	002	043	Všetkých sa zmocnila bázeň, lebo Boh prostredníctvom apoštolov konal mnohé zázraky a znamenia.
044	ACT	002	044	Veriaci akoby tvorili jednu rodinu a so všetkými sa delili,
044	ACT	002	045	ba aj majetok mali spoločný. Predávali svoje majetky a peniaze delili medzi všetkých, ako kto potreboval.
044	ACT	002	046	Všetci sa spoločne každý deň zhromažďovali v jeruzalemskom chráme a v menších skupinách sa schádzavali po domoch, kde spolu jedávali. Ich srdcia boli naplnené radosťou a úprimnosťou
044	ACT	002	047	a nadšene vyjadrovali svoju vďačnosť Bohu. Všetci ľudia ich mali radi a Pán im denne pridával ďalších, ktorí uverili a boli zachránení.
044	ACT	003	001	Raz popoludní okolo tretej sa Peter a Ján uberali do chrámu na pravidelné modlitby.
044	ACT	003	002	Práve ta prinášali nejakého človeka od narodenia chromého. Každý deň ho položili k chrámovej bráne, ktorá sa volala Krásna, a tam prosil o almužnu tých, čo vchádzali do chrámu.
044	ACT	003	003	Keď videl prichádzať Petra a Jána, aj ich poprosil o almužnu.
044	ACT	003	004	Zastali pri ňom a Peter povedal: „Pozri sa na nás!“
044	ACT	003	005	Žobrák sa na nich zahľadel v očakávaní, že niečo dostane.
044	ACT	003	006	Ale Peter pokračoval: „Žiadne peniaze nemám, ale dám ti to, čo mám. V mene Ježiša Krista Nazaretského vstaň a choď!“
044	ACT	003	007	Nato chytil žobráka za pravú ruku, zdvihol ho a v tom okamihu do ochrnutých nôh a kĺbov chromého vstúpila sila.
044	ACT	003	008	Vyskočil na nohy a začal chodiť. Spolu s apoštolmi vošiel do chrámu, skákal od radosti a chválil Boha.
044	ACT	003	009	Všetci ľudia ho mohli vidieť, ako chodí a chváli Boha.
044	ACT	003	010	Keď zistili, že je to ten chromý mrzák, ktorý sedával pri Krásnej bráne a žobral, boli ohromení a žasli nad tým, čo sa stalo.
044	ACT	003	011	Uzdravený zostával v blízkosti Petra a Jána a čoskoro sa okolo nich v Šalamúnom stĺporadí zhromaždilo mnoho ľudí naplnených údivom.
044	ACT	003	012	Keď to Peter videl, prihovoril sa zástupu: „Drahý Izraelčania, čo sa čudujete? Hádam si nemyslíte, že sme toho chromého uzdravili vlastnou mocou alebo zbožnosťou?
044	ACT	003	013	To Boh, ktorého vyznávate, Boh našich praotcov – Abraháma, Izáka a Jákoba – týmto zázrakom oslávil a dokázal moc svojho Syna Ježiša. Toho Ježiša, ktorého ste vy vydali Rimanom a verejne ste sa ho zriekli pred Pilátom, hoci Pilát ho chcel oslobodiť.
044	ACT	003	014	A keď vám dal na výber, koho má prepustiť, vy ste sa zriekli Svätého a Spravodlivého a vyžiadali ste milosť pre vraha.
044	ACT	003	015	Pôvodcu života ste zabili. Ale Boh ho vzkriesil z mŕtvych a my sme toho svedkami.
044	ACT	003	016	Viera v Ježišovo meno uzdravila tohto človeka; poznáte ho a viete, že bol chromý. To, že celkom vyzdravel pred vašimi očami, je výsledkom viery v Ježiša Krista.
044	ACT	003	017	Bratia, uvedomujem si, že to všetko ste konali v nevedomosti, rovnako ako vaši vodcovia.
044	ACT	003	018	Boh tak vlastne dopustil, aby sa naplnilo, že Kristus bude trpieť, tak ako to už dávno predpovedal ústami všetkých prorokov.
044	ACT	003	019	Preto teraz zmeňte svoje zmýšľanie a svoj postoj k Bohu, aby vám boli odpustené viny.
044	ACT	003	020	A príde čas odpočinutia od Pána a pošle vám Ježiša, zasľúbeného Mesiáša.
044	ACT	003	021	Teraz je v nebi a zostane tam až dovtedy, kým nepríde čas, aby bolo všetko obnovené, ako o tom Boh oddávna hovoril ústami svojich svätých prorokov.
044	ACT	003	022	Mojžiš povedal: ‚Z vášho národa si raz Pán, náš Boh, povolá Proroka, podobne ako k vám poslal mňa. Počúvajte pozorne, čo vám bude hovoriť.
044	ACT	003	023	Kto však tohto Proroka neposlúchne, bude vyhladený z ľudu.‘
044	ACT	003	024	Aj ostatní proroci, počnúc Samuelom, často hovorili o dobe, ktorú práve prežívame.
044	ACT	003	025	Vy ste synmi tých prorokov a máte dedičský podiel na zmluve, ktorú Boh uzavrel s vašimi otcami. Abrahámovi sľúbil: ‚Cez tvoje potomstvo budú požehnané všetky národy zeme.‘
044	ACT	003	026	Vám predovšetkým poslal Boh svojho Syna Ježiša, ktorý vás požehná a urobí šťastnými tým, že zmeníte svoj život a zanecháte zlo.“
044	ACT	004	001	Kým Peter a Ján hovorili k ľudu, kňazi a saduceji na nich priviedli veliteľa chrámovej stráže:
044	ACT	004	002	boli totiž veľmi rozhorčení, že Peter a Ján učia v chráme a hlásajú, že Ježiš vstal z mŕtvych.
044	ACT	004	003	Zatkli ich teda, a keďže už bol večer, uvrhli ich do druhého dňa do väzenia.
044	ACT	004	004	Ale mnohí, ktorí počuli Božie slovo, uverili, takže počet veriacich vzrástol asi na päťtisíc.
044	ACT	004	005	Na druhý deň zasadla v Jeruzaleme židovská veľrada – politickí a náboženskí predstavitelia a znalci Zákona –
044	ACT	004	006	za prítomnosti veľkňaza Kaifáša, jeho predchodcu Annáša, Jána, Alexandra a ostatných príslušníkov z veľkňazského rodu.
044	ACT	004	007	Dali si predvolať Petra a Jána a začali ich vypočúvať: „Akou mocou a v mene koho ste to urobili?“
044	ACT	004	008	Tu Peter, keďže bol naplnený Duchom Svätým, odpovedal: „Vážení vodcovia a predstavitelia ľudu!
044	ACT	004	009	Ak nás vyšetrujete pre dobro, ktoré sme spôsobili chromému človeku, a chceli by ste vedieť, kto ho uzdravil,
044	ACT	004	010	tak vyhlasujeme pred vami aj pred celým izraelským národom, že sa to stalo v mene Mesiáša, Ježiša z Nazareta, ktorého ste ukrižovali, ale Boh ho vzkriesil z mŕtvych. Vďaka jeho moci stojí tento človek pred vami zdravý.
044	ACT	004	011	Na Ježiša sa vzťahujú slová Písma: ‚Kameň, ktorý stavitelia zavrhli, stal sa kameňom základným, najdôležitejším v celej stavbe.‘
044	ACT	004	012	Len v ňom je záchrana. A niet na celom svete iné meno, ktorého by sa mohli ľudia dovolávať, ak chcú byť zachránení pre večnosť.“
044	ACT	004	013	Členovia veľrady boli prekvapení, akí sú Peter a Ján smelí a presvedčiví. Poznali ich totiž ako Ježišových spoločníkov – jednoduchých a nevzdelaných.
044	ACT	004	014	A keď videli uzdraveného človeka, ktorý tam stál s apoštolmi, nedokázali proti nim nič povedať.
044	ACT	004	015	Prikázali apoštolom, aby opustili zasadanie a začali sa medzi sebou radiť:
044	ACT	004	016	„Čo s nimi urobíme? Nemôžeme poprieť, že vykonali veľký zázrak, veď to videl celý Jeruzalem.
044	ACT	004	017	Ale musíme zabrániť, aby sa tie ich reči ďalej šírili. Prísne im pohrozíme a zakážeme hovoriť o Ježišovi.“
044	ACT	004	018	Zavolali ich späť a zakázali im o Ježišovi hovoriť a učiť o ňom.
044	ACT	004	019	Ale Peter a Ján odpovedali: „Posúďte sami, či je v Božích očiach správne, aby sme viac poslúchali vás ako Boha?
044	ACT	004	020	Nemôžeme predsa mlčať o tom, čo sme videli a počuli!“
044	ACT	004	021	Znovu im pohrozili, ale napokon ich prepustili, lebo nenašli nič, za čo by ich mohli potrestať. A navyše sa báli, že by sa ľudia mohli búriť, lebo všetci oslavovali Boha za to, čo sa stalo.
044	ACT	004	022	Veď ten chromý, ktorý bol zázračne uzdravený, mal už vyše štyridsať rokov.
044	ACT	004	023	Len čo sa Peter a Ján dostali na slobodu, vrátili sa medzi svojich a porozprávali všetko, čo im veľkňazi a vodcovia ľudu povedali.
044	ACT	004	024	Keď to veriaci počuli, jednomyseľne sa modlili: „Pane Bože, ty si stvoril nebo, zem, more i všetko, čo len jestvuje.
044	ACT	004	025	Ty si ústami nášho otca Dávida, tvojho služobníka, ktorý bol vedený Duchom Svätým, povedal: ‚Prečo sa búria pohania a národy kujú márne plány?
044	ACT	004	026	Pozemskí králi povstávajú a vládcovia sa spolčujú proti Bohu a jeho Pomazanému.‘
044	ACT	004	027	A naozaj sa v tomto meste spolčil kráľ Herodes s miestodržiteľom Pilátom Pontským a Izraeliti sa spriahli s pohanmi, aby zabili tvojho svätého služobníka Ježiša, ktorého si si vyvolil.
044	ACT	004	028	Ale vykonali iba to, čo tvoja moc a vôľa dávno rozhodli, že sa stane.
044	ACT	004	029	Pane, a teraz sa vyhrážajú aj nám. Prosíme, daj nám odvahu, aby sme ako tvoji služobníci hovorili tvoju zvesť ľuďom smelo a bez zábran.
044	ACT	004	030	Dokáž svoju moc! Daj, aby sa diali uzdravenia, znamenia a zázraky v moci tvojho svätého služobníka Ježiša!“
044	ACT	004	031	Keď sa domodlili, zatriasol sa dom, v ktorom boli zhromaždení, a všetkých naplnil Svätý Duch. A odvážne a neohrozene hlásali ďalej Božie slovo.
044	ACT	004	032	Všetci veriaci boli jednomyseľní a nažívali v láske. Nik z nich nepokladal nič z toho, čo mal, za vlastné, ale všetko mali spoločné.
044	ACT	004	033	Svedectvo apoštolov o vzkriesení Pána Ježiša bolo veľmi mocné a všetci zakúšali Božiu milosť.
044	ACT	004	034	Nikto medzi nimi netrpel núdzu, lebo tí, čo mali domy a pozemky, ich predávali a peniaze, ktoré utŕžili,
044	ACT	004	035	prinášali apoštolom. Tí ich rozdeľovali podľa toho, ako kto potreboval.
044	ACT	004	036	Jedným z takýchto darcov bol napríklad levita Jozef z Cypru, ktorého apoštoli nazvali Barnabáš, to znamená Syn potešenia.
044	ACT	004	037	Ten vlastnil pole, ktoré predal a peniaze odovzdal apoštolom.
044	ACT	005	001	Aj istý muž, ktorý sa volal Ananiáš, a jeho žena Zafira predali svoj pozemok.
044	ACT	005	002	Ananiáš si však s vedomím svojej manželky časť utŕžených peňazí nechal pre seba a zvyšok doniesol apoštolom.
044	ACT	005	003	Peter mu však povedal: „Ananiáš, prečo si dovolil satanovi, aby ťa ovládol? Ak si si nechal časť peňazí, ktoré si dostal za to pole, klameš nie nás, ale Svätého Ducha.
044	ACT	005	004	To pole bolo predsa tvoje a mohol si si ho nechať. A keď si ho predal, s peniazmi si mohol naložiť podľa vlastného uváženia. Prečo si sa rozhodol takto klamať? Neoklamal si nás, ale samého Boha!“
044	ACT	005	005	Keď to Ananiáš počul, zrútil sa a na mieste bol mŕtvy. Všetci, čo to počuli, sa zdesili.
044	ACT	005	006	Mladší z mužov ho prikryli plachtou, vyniesli a pochovali.
044	ACT	005	007	Asi o tri hodiny prišla jeho žena Zafira, ktorá netušila, čo sa stalo.
044	ACT	005	008	Peter sa jej spýtal: „Počuj, Zafira, za toľko a toľko ste predali pole?“ Odpovedala: „Áno, presne za toľko.“
044	ACT	005	009	Peter jej na to povedal: „Ako ste sa len mohli dohodnúť a pokúšať Božieho Ducha. Pozri, práve sa vracajú tí, ktorí pochovali tvojho muža. Ten istý údel stihne aj teba.“
044	ACT	005	010	A v tom okamihu Zafira padla Petrovi k nohám a umrela. Keď mládenci vošli dnu, našli ju už mŕtvu. Odniesli ju a pochovali k jej mužovi.
044	ACT	005	011	Celej cirkvi i všetkých, čo to počuli, sa zmocnil veľký strach.
044	ACT	005	012	Prostredníctvom apoštolov sa v národe diali veľké divy a znamenia. Všetci sa pravidelne schádzali v Šalamúnovom stĺporadí v chráme.
044	ACT	005	013	Ostatní sa k nim neodvážili pripojiť, ale všetci ľudia o nich hovorili s veľkou úctou.
044	ACT	005	014	Pribúdalo čoraz viac mužov a žien, ktorí uverili v Pána.
044	ACT	005	015	Došlo to tak ďaleko, že ľudia vynášali na ulice chorých na rohožiach a nosidlách, aby na nich mohol padnúť aspoň Petrov tieň, keď bude prechádzať okolo.
044	ACT	005	016	Ba mnohí prichádzali do Jeruzalema aj zo širšieho okolia a prinášali svojich chorých a posadnutých zlými duchmi. A všetci boli uzdravení.
044	ACT	005	017	Pribúdanie veriacich vyvolalo veľkú žiarlivosť a strach vo veľkňazovi a jeho prívržencoch, saducejoch.
044	ACT	005	018	A tak dali apoštolov znova zatknúť, tentoraz do mestského väzenia.
044	ACT	005	019	Ale Pánov anjel otvoril v noci dvere žalára, vyviedol apoštolov von a povzbudil ich:
044	ACT	005	020	„Choďte naspäť do chrámu a hovorte všetkým ľuďom o novom živote.“
044	ACT	005	021	Poslúchli ho a už na svitaní boli v chráme a učili. Medzitým sa zišiel veľkňaz so svojimi stúpencami, zvolali veľradu a za prítomnosti predstaviteľov izraelského národa kázali predvolať apoštolov z väzenia.
044	ACT	005	022	Ale keď strážcovia prišli do väzenia, našli ho prázdne. Vrátili sa teda a oznámili:
044	ACT	005	023	„Dvere žalára boli zamknuté aj dobre strážené, ale keď sme odomkli, nikoho sme vnútri nenašli.“
044	ACT	005	024	Tieto slová vyvolali u veliteľa chrámovej stráže aj veľkňazov poriadny zmätok. Nedokázali si totiž vysvetliť, ako sa to mohlo stať.
044	ACT	005	025	Vtom však ktosi pribehol a oznámil: „Tí muži, ktorých ste včera uväznili, sú zasa v chráme a pokojne vyučujú ľudí.“
044	ACT	005	026	Veliteľ odišiel aj so strážcami, ale nezmocnili sa ich násilne, lebo sa báli, že ich ľud ukameňuje; apoštoli sa pred židovskú radu dali predviesť dobrovoľne.
044	ACT	005	027	Veľkňaz ich obvinil:
044	ACT	005	028	„Prísne sme vám zakázali hovoriť o tom človeku. Ale vy ste naplnili celý Jeruzalem svojím učením. A navyše na nás zvaľujete zodpovednosť za jeho smrť!“
044	ACT	005	029	Peter odpovedal aj v mene ostatných apoštolov: „Boha predsa musíme poslúchať viac ako ľudí!
044	ACT	005	030	To Boh našich praotcov vzkriesil z mŕtvych Ježiša, ktorého ste vy potupne pribili na kríž a usmrtili.
044	ACT	005	031	Ale práve jemu zveril veľkú úlohu Vodcu a Záchrancu, aby Izrael priviedol k zmene života a odpustil mu hriechy.
044	ACT	005	032	A my sme jeho svedkami a takisto Duch Svätý, ktorého Boh dal každému, kto ho poslúcha.“
044	ACT	005	033	Tieto slová rozzúrili všetkých v rade a chceli ich zabiť.
044	ACT	005	034	No tu sa o slovo prihlásil známy farizej, zvaný Gamaliel, učiteľ Zákona a človek veľmi vážený medzi ľuďmi. Dal pokyn, aby obžalovaných na chvíľku odviedli,
044	ACT	005	035	a potom povedal: „Izraeliti, dobre si rozmyslite, čo urobíte s týmito ľuďmi.
044	ACT	005	036	Spomínate si na rozruch okolo Teuda? Robil zo seba veľkú osobnosť a podarilo sa mu zhromaždiť okolo seba štyristo ľudí. Ale keď ho zabili, jeho stúpenci sa rozpŕchli a bolo po všetkom.
044	ACT	005	037	Alebo si spomeňte na Júdu Galilejského, ktorý vystúpil počas sčítania ľudu. Aj on zahynul a jeho prívržencov rozohnali.
044	ACT	005	038	A tak vám radím: Nechajte týchto ľudí na pokoji, nech si idú. Ak je to zasa len nejaké ľudské hnutie, čoskoro sa samo rozpadne.
044	ACT	005	039	Ale ak za ním stojí Boh, nebudete ich môcť zastaviť, veď by ste bojovali proti samému Bohu.“
044	ACT	005	040	Jeho reč ich presvedčila. Predviedli apoštolov, dali ich zbičovať a znova im prísne zakázali hovoriť o Ježišovi. Potom ich prepustili.
044	ACT	005	041	Apoštoli odchádzali z veľrady naplnení radosťou, že smeli trpieť pre Ježiša.
044	ACT	005	042	Naďalej učili každý deň v chráme i po domoch a šírili radostnú zvesť o tom, že Ježiš je Mesiáš.
044	ACT	006	001	S rýchlym rastom cirkvi sa začali vyskytovať aj nezhody. Kresťania, pochádzajúci z Grékov, sa ponosovali, že ich vdovám sa pri rozdeľovaní prostriedkov na obživu nedáva spravodlivý diel.
044	ACT	006	002	A tak dvanásti apoštoli zvolali všetkých veriacich a predložili im tento návrh: „Určite by nebolo správne, aby sme sa prestali venovať hlásaniu Božieho posolstva, a namiesto toho dávali pozor, či sa všetko rozdeľuje spravodlivo.
044	ACT	006	003	Preto vám navrhujeme, bratia, aby ste si zvolili spomedzi seba sedem rozvážnych mužov, ktorí sa už osvedčili a sú naplnení Svätým Duchom. Im zveríme tieto úlohy
044	ACT	006	004	a my sa budeme môcť aj naďalej venovať predovšetkým modlitbám a kázaniu Božieho slova.“
044	ACT	006	005	S týmto návrhom všetci zhromaždení súhlasili a hneď aj pristúpili k voľbe. Vyvolili si Štefana, muža neochvejnej viery, ktorý bol plný Svätého Ducha, ďalej Filipa, Prochora, Nikanora, Timona, Parména a Mikuláša z Antiochie, pôvodom pohana, ktorý prestúpil na židovstvo.
044	ACT	006	006	Siedmich zvolených bratov predstavili apoštolom, ktorí na nich položili ruky a vyprosili pre nich Božie požehnanie.
044	ACT	006	007	Božie Slovo sa rýchlo šírilo ďalej a počet učeníkov v Jeruzaleme veľmi rástol. Dokonca aj mnohí z kňazov uverili v Krista.
044	ACT	006	008	Štefana Boh obdaril mimoriadnou vierou a mocou, takže konal medzi ľuďmi veľké zázraky.
044	ACT	006	009	Jedného dňa sa dostal do sporu so Židmi, ktorí patrili k takzvanej synagóge prepustencov, ľuďmi z Cyrény a Alexandrie, a tiež so Židmi z Cilície a z Malej Ázie.
044	ACT	006	010	Keď videli, že ich argumenty neobstoja pred Štefanovou múdrosťou a Božím Duchom, v ktorého moci hovoril,
044	ACT	006	011	naviedli proti nemu falošných žalobcov, ktorí vraveli: „Počuli sme, ako sa rúha Mojžišovi, ba aj samému Bohu!“
044	ACT	006	012	Touto obžalobou poštvali proti Štefanovi nielen ľud, ale aj vodcov a učiteľov Zákona. Napokon Štefana zatkli a predviedli pred veľradu.
044	ACT	006	013	Falošní svedkovia tam zopakovali svoju obžalobu: „Tento človek neprestajne hovorí proti chrámu aj proti Mojžišovmu zákonu.
044	ACT	006	014	Na vlastné uši sme počuli, ako hovoril, že Ježiš z Nazareta zborí chrám a zmení poriadky, ktoré nám dal Mojžiš.“
044	ACT	006	015	Po tomto obvinení sa všetci zahľadeli na Štefana a videli, že jeho tvár bola ako tvár anjela.
044	ACT	007	001	Veľkňaz sa ho spýtal: „Je to, čo hovoria, pravda?“
044	ACT	007	002	„Bratia a otcovia, vypočujte ma!“ oslovil ich Štefan. „Slávny Boh sa kedysi zjavil nášmu predkovi Abrahámovi už v Mezopotámii, skôr, ako sa presídlil do Cháranu
044	ACT	007	003	a dal mu príkaz: ‚Opusť svoju rodnú krajinu a svojich príbuzných a choď do zeme, ktorú ti ukážem!‘
044	ACT	007	004	Vysťahoval sa teda z Chaldejskej krajiny a býval v Chárane v Sýrii až do smrti svojho otca. Odtiaľ ho potom Boh priviedol do tejto krajiny, v ktorej bývate teraz aj vy.
044	ACT	007	005	No nedal tu Abrahámovi do vlastníctva ani kúsok zeme, hoci mu sľúbil, že ju dá natrvalo jemu a jeho potomkom, i keď vtedy ešte nemal syna.
044	ACT	007	006	Ďalšia Božia predpoveď bola: ‚Tvoji potomkovia sa odtiaľto vysťahujú do cudzej krajiny a budú tam štyristo rokov otročiť za veľmi ťažkých podmienok.
044	ACT	007	007	Ale ja potrestám národ, ktorý si ich zotročí, a potom ich vyvediem a budú ma uctievať na tomto mieste.‘
044	ACT	007	008	Boh uzavrel s Abrahámom zmluvu a jej viditeľným znamením sa stala obriezka. Keď sa podľa Božieho sľubu narodil Abrahámovi Izák, na ôsmy deň ho obrezal. Práve tak obrezal Izák Jákoba a Jákob svojich dvanásť synov, našich praotcov.
044	ACT	007	009	Jeden z nich, Jozef, sa stal terčom závisti svojich bratov, a preto ho predali ako otroka do Egypta. Ale Boh bol s ním a
044	ACT	007	010	vyslobodil ho zo všetkých útrap. Pre jeho prezieravosť a múdrosť si ho veľmi obľúbil sám faraón, egyptský vládca a zveril mu úlohu správcu Egypta i kráľovského paláca.
044	ACT	007	011	Potom vypukol v Egypte aj v Palestíne veľký hlad a naši praotcovia trpeli núdzou, lebo nemali čo jesť.
044	ACT	007	012	Vtedy sa Jákob dopočul, že v Egypte majú zásoby obilia, a poslal tam dvakrát svojich synov.
044	ACT	007	013	Pri druhej návšteve sa dal Jozef svojim bratom poznať, a tak sa faraón dozvedel o Jozefovom pôvode.
044	ACT	007	014	Jozef potom poslal po otca Jákoba a presťahoval do Egypta celú rodinu, dokopy sedemdesiatpäť ľudí.
044	ACT	007	015	Usadili sa tam a Jákob i naši praotcovia zostali v Egypte až do smrti.
044	ACT	007	016	Ich pozostatky preniesli do Sichemu a pochovali ich do hrobky, ktorú si kedysi Abrahám kúpil od synov Emorových a zaplatil za ňu striebrom.
044	ACT	007	017	Medzitým sa priblížil čas naplnenia Božieho sľubu Abrahámovi. Náš ľud sa v tom čase v Egypte veľmi rozmnožil.
044	ACT	007	018	Na trón však nastúpil faraón, ktorý už o Jozefovi nevedel nič.
044	ACT	007	019	Ten zaobchádzal s našim národom nepriateľsky a prikázal našim otcom, aby sa zriekli novonarodených detí a usmrtili ich.
044	ACT	007	020	V tom čase sa narodil Mojžiš, s ktorým mal Boh svoje plány. Rodičia sa o chlapca starali tri mesiace doma.
044	ACT	007	021	Keď ho už nemohli mať viac pri sebe, ujala sa ho faraónova dcéra a starala sa oňho, akoby to bol jej vlastný syn.
044	ACT	007	022	Mojžiš dostal najlepšie egyptské vzdelanie a vyrástol z neho výrečný a schopný muž.
044	ACT	007	023	Keď mal štyridsať rokov, zatúžil navštíviť svojich izraelských bratov.
044	ACT	007	024	Vtedy sa stal svedkom toho, ako Egypťan jednému z nich nespravodlivo ubližuje. Zastal sa ho a pomstil utláčaného tým, že Egypťana zabil.
044	ACT	007	025	Myslel si, že bratia pochopia, že im Boh posiela pomocou neho záchranu, ale nepochopili to.
044	ACT	007	026	Na druhý deň sa usiloval zmieriť dvoch Židov, ktorí sa hádali. ‚Čo to robíte? Ste predsa bratia. Prečo si navzájom ubližujete?‘ upokojoval ich.
044	ACT	007	027	Ale ten, ktorý ubližoval svojmu blížnemu, odstrčil Mojžiša a povedal: ‚Kto ťa poveril, aby si nám vládol a súdil nás?‘
044	ACT	007	028	‚Hádam ma len nechceš zabiť ako včera toho Egypťana?‘
044	ACT	007	029	Mojžiš sa tých slov zľakol a utiekol do Madiánskej krajiny. Žil tam ako cudzinec, oženil sa a mal dvoch synov.
044	ACT	007	030	Po štyridsiatich rokoch vyhnanstva sa mu v plameňoch horiaceho kríka zjavil na púšti pri vrchu Sinaj anjel.
044	ACT	007	031	Keď sa chcel udivený Mojžiš zblízka pozrieť na ten nezvyčajný úkaz, počul Boží hlas:
044	ACT	007	032	‚Ja som Boh tvojich otcov, Boh Abraháma, Izáka a Jákoba.‘ Mojžiš sa roztriasol od strachu a neodvážil sa ísť ďalej.
044	ACT	007	033	Ale Boh pokračoval: ‚Vyzuj sa, lebo stojíš na svätom mieste!
044	ACT	007	034	Dobre som videl trápenie svojho ľudu v Egypte a počul som jeho ston. Preto som zostúpil, aby som ho vyslobodil. A teraz poď, pošlem ťa do Egypta.‘
044	ACT	007	035	Bol to ten istý Mojžiš, ktoré predtým odmietli slovami: ‚Kto ťa poveril, aby si nám vládol a súdil nás?‘ Práve jeho Boh poslal prostredníctvom anjela ako vládcu a vysloboditeľa.
044	ACT	007	036	A Mojžiš ich vyviedol z Egypta a konal veľké divy a znamenia v Egypte, pri Červenom mori i počas štyridsaťročného putovania po púšti.
044	ACT	007	037	Práve Mojžiš povedal Izraelitom: ‚Pán Boh vám pošle proroka z vášho národa ako som ja.‘
044	ACT	007	038	Mojžiš bol sprostredkovateľom medzi anjelom, ktorý k nemu hovoril na vrchu Sinaj, a našimi otcami na púšti. Prijal pre nás slová života, aby nám ich oodvzdal.
044	ACT	007	039	A napriek tomu ho naši otcovia neposlúchali, búrili sa proti nemu a túžili sa vrátiť do Egypta.
044	ACT	007	040	Vyzvali preto Árona: ‚Urob nám bohov, aby nás viedli na ďalšej ceste. Veď nevieme, čo sa stalo s tým Mojžišom, ktorý nás vyviedol z Egypta.‘
044	ACT	007	041	A tak si urobili sochu teľaťa, obetovali jej a s radosťou oslavovali výtvor vlastných rúk.
044	ACT	007	042	Ale Boh sa od nich odvrátil, aby sa klaňali nebeskému vojsku, ako sa o tom píše v prorokoch: ‚Či ste to mne prinášali dary a obete počas štyridsaťročného putovania po púšti, národ izraelský?
044	ACT	007	043	Nosili ste so sebou stánok Molocha a hviezdu boha Remfana, ktoré ste si sami vytvorili, a tým ste sa klaňali. Preto pôjdete do vyhnanstva až za Babylon.‘
044	ACT	007	044	Na púšti mali naši otcovia stánok svedectva. Boh totiž Mojžišovi prikázal, aby ho urobil podľa vzoru, ktorý mu ukázal.
044	ACT	007	045	Tento stánok prenášali naši otcovia pri svojom putovaní púšťou a za Jozuu ho doniesli do zeme pohanov, ktorých Boh odtiaľ vyhnal. Stánok zmluvy slúžil až do čias kráľa Dávida,
044	ACT	007	046	ktorého Boh obdaril svojou priazňou. Dávid ho prosil, aby mohol zaobstarať miesto pre príbytok Jákobovmu Bohu.
044	ACT	007	047	Až Šalamún však vystaval Bohu chrám.
044	ACT	007	048	Ale Najvyšší nebýva v chrámoch postavených ľudskými rukami! Ako hovorí prorok:
044	ACT	007	049	‚Nebesia sú mojím trónom a zem je podnožou mojich nôh. Aký chrám mi chcete vystavať, hovorí Pán? Je vôbec miesto, kde by som mohol bývať?
044	ACT	007	050	Či to všetko nestvorila moja ruka?‘
044	ACT	007	051	No vy ste takí istí ako vaši otcovia: ste tvrdošijní, vaše srdcia sú ako srdcia tých, ktorí neveria v Boha, nepočúvate ho a neustále odporujete Svätému Duchu.
044	ACT	007	052	Našiel by sa prorok, ktorého vaši otcovia neprenasledovali? Zabíjali tých, ktorí predpovedali príchod Spravodlivého, ale vy ste sa ho úplne zriekli a zavraždili ste ho!
044	ACT	007	053	Prijali ste Boží zákon z rúk anjelov, ale sami ste ho nezachovávali!“
044	ACT	007	054	Keď to členovia veľrady počuli, rozzúrili sa na neho a od zlosti až škrípali zubami.
044	ACT	007	055	Ale Štefan, plný Ducha Svätého, hľadel uprene do neba. Uvidel Božiu slávu a Ježiša stáť po Božej pravici.
044	ACT	007	056	„Vidím otvorené nebesia,“ zvolal, „a Syna človeka, ako stojí po Božej pravici!“
044	ACT	007	057	Tu prehlušili Štefana krikom a zapchávali si uši, aby už nič nepočuli. Spoločne sa na neho vrhli,
044	ACT	007	058	odvliekli ho za hradby mesta, aby ho ukameňovali. Tí, čo počuli Štefanove slová, vyzliekli si plášte a dali ich strážiť mladému Saulovi.
044	ACT	007	059	No Štefan, kým ho kameňovali, prosil Pána: „Pane Ježišu, prijmi môjho ducha!“
044	ACT	007	060	Potom padol na kolená a nahlas zvolal: „Pane, odpusť im tento hriech!“ Po týchto slovách skonal.
044	ACT	008	001	Saul schvaľoval, že Štefana zabili. V ten deň vypuklo veľké prenasledovanie cirkvi v Jeruzaleme. Všetci, okrem apoštolov, sa rozpŕchli po Judsku a Samárii.
044	ACT	008	002	Niektorí zbožní muži pochovali Štefana a hlboko za ním žialili.
044	ACT	008	003	A Saul sa pustil do ničenia cirkvi: vtrhával do domov, zatýkal veriacich mužov aj ženy, ktorí sa tam schádzali, a dával ich do väzenia.
044	ACT	008	004	Ale veriaci, ktorí utiekli z Jeruzalema, všade, kam prišli, šírili dobrú správu o Ježišovi.
044	ACT	008	005	Filip sa dostal do mesta Samária a tam kázal o Kristovi.
044	ACT	008	006	Všetkých veľmi zaujalo jeho posolstvo – slová i zázraky, ktorých sa stali svedkami.
044	ACT	008	007	Uzdravil totiž mnohých posadnutých démonmi, ochrnutých aj chromých.
044	ACT	008	008	V celom meste zavládla veľká radosť.
044	ACT	008	009	V Samárii žil istý Šimon, ktorý svojimi čarodejnými trikmi a mágiou uchvacoval ľudí a samého seba považoval za výnimočného.
044	ACT	008	010	Mal veľký vplyv na jednoduchých i významných ľudí a všeobecne sa o ňom hovorilo: „V Šimonovi na zem zostúpil boh nazývaný Veľká Moc.“
044	ACT	008	011	Ľudia sa ním nechali ovplyvniť aj preto, lebo svoju mágiu konal medzi nimi už veľmi dlho.
044	ACT	008	012	Ale keď uverili Filipovej zvesti o Božom kráľovstve a o Ježišovi Kristovi, dávali sa krstiť muži aj ženy.
044	ACT	008	013	Uveril dokonca aj Šimon a dal sa pokrstiť. Takmer sa nepohol od Filipa, uchvátený znameniami a mocnými činmi, ktoré Filip robil.
044	ACT	008	014	Keď sa apoštoli v Jeruzaleme dozvedeli, že v Samárii prijali Božiu zvesť, vyslali tam Petra a Jána.
044	ACT	008	015	Keď prišli do Samárie, prosili Boha, aby aj im daroval Svätého Ducha,
044	ACT	008	016	lebo doposiaľ ho ešte nik z nich neprijal, hoci boli pokrstení v meno Pána Ježiša Krista.
044	ACT	008	017	Peter a Ján vložili teda ruky na týchto veriacich a prijali Ducha Svätého.
044	ACT	008	018	Keď Šimon videl, že veriaci dostávajú Svätého Ducha, keď na nich apoštoli vkladajú ruky, ponúkol im peniaze
044	ACT	008	019	s prosbou: „Dajte aj mne túto moc, aby každý, na koho položím ruky, dostal Svätého Ducha!“
044	ACT	008	020	Peter mu odpovedal: „Nech sú tie peniaze zatratené spolu s tebou! Myslíš si azda, že sa Boží dar dá kúpiť?
044	ACT	008	021	Nemôžeš dostať tento dar, lebo tvoje srdce nie je úprimné pred Bohom.
044	ACT	008	022	Odvráť sa od tejto ohavnosti, zanechaj ju a pros Boha – možno ti odpustí tvoje zámery,
044	ACT	008	023	lebo vidím, že si plný trpkej závisti a že si v zajatí hriechu.“
044	ACT	008	024	Šimon zahanbene prosil: „Proste za mňa Boha, aby ma nepostihlo to, o čom ste hovorili.“
044	ACT	008	025	Peter a Ján pokračovali vo vydávaní svedectva a kázali slovo Pánovo. Potom sa vrátili do Jeruzalema, no cestou sa zastavili vo viacerých samaritánskych mestečkách a šírili aj tam radostnú zvesť o Kristovi.
044	ACT	008	026	Filip dostal pokyn od Božieho anjela: „Pober sa smerom na juh, na osamelú cestu, ktorá vedie z Jeruzalema do Gazy.“
044	ACT	008	027	Filip sa vydal na cestu. Onedlho zazrel sprievod etiópskeho hodnostára, správcu pokladu etiópskej kráľovnej. Bol sa v Jeruzaleme pokloniť Bohu
044	ACT	008	028	a teraz sa vracal vo svojom voze a čítal zvitok proroka Izaiáša.
044	ACT	008	029	Boží Duch vnukol Filipovi: „Dobehni ten voz a choď vedľa neho!“
044	ACT	008	030	Filip k nemu pribehol, a začul, ako si muž nahlas číta Izaiášovo proroctvo. Spýtal sa ho: „Rozumieš tomu, čo čítaš?“
044	ACT	008	031	Etiópčan odpovedal: „Nerozumiem. Potreboval by som, aby mi to niekto vysvetlil.“ Pozval Filipa, aby si k nemu prisadol.
044	ACT	008	032	Práve čítal slová: „Bol ako ovca vedená na zabitie; ako baránok, ktorý onemie, keď ho strihajú; ani on neotvoril ústa.
044	ACT	008	033	Vo svojom ponížení bol zbavený všetkých svojich práv. Kto môže hovoriť o jeho potomkoch? Veď bol vzatý preč zo zeme.“
044	ACT	008	034	Dvoran sa spýtal Filipa: „Povedz mi, prosím, o kom to hovoril prorok? O sebe, alebo o niekom inom?“
044	ACT	008	035	A tak Filip nadviazal na tieto prorocké slová a ukázal, ako sa splnili na Ježišovi.
044	ACT	008	036	Cestou sa dostali k akejsi vode. Dvoran zvolal: „Pozri, voda! Prečo by som nemohol byť aj ja pokrstený?“
044	ACT	008	037	[Filip mu odpovedal: „Ak si uveril celým srdcom, prečo nie?“ Dvoran vyznal: „Verím, že Ježiš Kristus je Boží Syn.“]
044	ACT	008	038	Dal zastaviť koč, vstúpil s Filipom do vody a Filip ho pokrstil.
044	ACT	008	039	Keď vyšli na breh, Pánov Duch sa Filipa zmocnil a dvoran ho viac nevidel. Pokračoval teda vo svojej ceste a jeho vnútro bolo naplnené radosťou.
044	ACT	008	040	Filip sa potom ocitol v Azote, prešiel celým krajom až do Cézarey a v každom meste šíril radostnú zvesť o Ježišovi.
044	ACT	009	001	Saul sa ešte stále vyhrážal Pánovým učeníkom a dychtivo túžil po ich vyvraždení. Zašiel preto za veľkňazom
044	ACT	009	002	a vyžiadal si poverovacie listiny pre židovské synagógy v Damasku. Ak by tam našiel stúpencov tohto nového učenia, mužov alebo ženy, chcel ich zajať a spútaných priviesť do Jeruzalema.
044	ACT	009	003	Vybral sa teda do Damasku, a keď už bol neďaleko, ožiarilo ho zrazu svetlo z neba.
044	ACT	009	004	Padol na zem a počul, ako mu nejaký hlas hovorí: „Saul, Saul, prečo ma prenasleduješ?“
044	ACT	009	005	Saul sa spýtal: „Kto si, Pane?“ Hlas odpovedal: „Ja som Ježiš, ktorého ty prenasleduješ.
044	ACT	009	006	Teraz vstaň, choď do mesta a tam sa dozvieš, čo máš ďalej robiť!“
044	ACT	009	007	Mužovia, čo sprevádzali Saula, ostali stáť v nemom úžase, počuli síce nejaký hlas, ale nikoho nevideli.
044	ACT	009	008	Saul vstal, ale keď otvoril oči, zistil, že nič nevidí. Chytili ho za ruky a odviedli do Damasku.
044	ACT	009	009	Tri dni trvala jeho slepota a po celý čas nejedol ani nepil.
044	ACT	009	010	V Damasku žil veriaci muž zvaný Ananiáš. Tomu sa vo videní zjavil Pán Ježiš a oslovil ho: „Ananiáš!“ „Tu som Pane,“ odpovedal.
044	ACT	009	011	Pán mu povedal: „Choď do Priamej ulice. Tam sa v Júdovom dome spýtaj na Saula, ktorý pochádza z Tarzu. Práve sa modlí
044	ACT	009	012	a má videnie, ako k nemu prichádza muž menom Ananiáš, kladie naňho ruky a ako sa mu vracia zrak.“
044	ACT	009	013	Ananiáš namietol: „Pane, počul som od mnohých, koľko zla napáchal tento muž tvojim verným v Jeruzaleme.
044	ACT	009	014	A aj sem vraj prišiel s poverením od veľkňazov, aby zatkol každého, kto ťa nasleduje.“
044	ACT	009	015	Pán mu však povedal: „Len choď a urob všetko, ako ti vravím. Ja som si ho vybral ako zvláštny nástroj, ktorý ponesie zvesť o mne pohanským národom, vládcom a takisto aj Izraelitom.
044	ACT	009	016	A zároveň mu ukážem, ako veľmi bude musieť trpieť pre moje meno.“
044	ACT	009	017	A tak Ananiáš šiel a vyhľadal Saula. Položil naňho ruky a povedal: „Saul, brat môj, posiela ma k tebe Pán Ježiš, ktorý sa ti ukázal na ceste sem. Má sa ti opäť vrátiť zrak a máš byť naplnený Svätým Duchom.“
044	ACT	009	018	A tu zrazu, akoby mu spadli šupiny z očí, Saul opäť videl. Vstal a dal sa pokrstiť.
044	ACT	009	019	Potom sa najedol a vrátila sa mu sila. Saul zostal niekoľko dní s damaskými veriacimi
044	ACT	009	020	a od prvého okamihu začal v synagógach zvestovať radostnú správu, že Ježiš je naozaj Boží Syn.
044	ACT	009	021	Všetci poslucháči sa čudovali a vraveli: „Vari to nie je ten, ktorý tak kruto prenasledoval v Jeruzaleme Ježišových vyznávačov? Veď aj sem predsa prišiel, aby ich pochytal a spútaných doviedol pred veľkňazov.“
044	ACT	009	022	Ale Saul čoraz presvedčivejšie dokazoval, že Ježiš je zasľúbený Mesiáš, až napokon celkom zmiatol Židov v Damasku.
044	ACT	009	023	Keď to trvalo už príliš dlho, niektorí z nich sa dohodli, že Saula zabijú.
044	ACT	009	024	On sa však dozvedel, aké plány proti nemu kujú. Vo dne v noci dali strážiť mestské brány, aby ho mohli chytiť a zabiť,
044	ACT	009	025	no kresťania ho raz v noci spustili v koši cez mestské hradby.
044	ACT	009	026	Keď sa Saul vrátil do Jeruzalema, pokúšal sa pripojiť k Ježišovým nasledovníkom. Ale všetci sa ho báli – nikto totiž neveril, že sa naozaj stal učeníkom Ježiša.
044	ACT	009	027	Ujal sa ho však Barnabáš, priviedol ho k apoštolom a vyrozprával im, ako sa Saulovi ukázal Pán na ceste do Damasku, ako sa s ním zhováral a ako potom Saul v Damasku odvážne kázal v Ježišovom mene.
044	ACT	009	028	A tak mohol mať Saul účasť na všetkom, čo robili a aj tu smelo hovoril o Ježišovi.
044	ACT	009	029	Kázal aj grécky hovoriacim Židom, hádal sa s nimi, až ho napokon chceli zabiť.
044	ACT	009	030	Keď sa ostatní bratia dozvedeli, aké nebezpečenstvo mu hrozí, odviedli ho tajne do Cézarey a odtiaľ ho poslali do rodného Tarzu.
044	ACT	009	031	Pre zbory v Judsku, Galilei a Samárii nastalo teraz pokojné obdobie. Cirkev vnútorne silnela, Duch Svätý ju povzbudzoval a viedol, rástla početne a všetci žili v Božej bázni.
044	ACT	009	032	Peter navštevoval zbory po okolí a zavítal aj medzi veriacich v meste Lydda.
044	ACT	009	033	Tam sa stretol s Eneášom, človekom, ktorý bol už osem rokov pripútaný na lôžko, lebo bol ochrnutý.
044	ACT	009	034	Peter mu povedal: „Eneáš, Ježiš Kristus ti vracia zdravie. Vstaň a usteľ si lôžko!“ A Eneáš hneď vstal.
044	ACT	009	035	Keď to obyvatelia Lyddy a neďalekého Sáronu videli, uverili v Pána Ježiša.
044	ACT	009	036	V meste Joppa žila veriaca žena, ktorá sa volala Tabita, po grécky Dorkas. Bola známa tým, že konala veľa dobra a pomáhala najmä chudobným.
044	ACT	009	037	Práve v tých dňoch však ochorela a zomrela. Umyli ju a uložili v podkrovnej izbe.
044	ACT	009	038	Keďže Joppa je blízko Lyddy, učeníci sa dozvedeli že je tam Peter. Poslali k nemu dvoch mužov s naliehavou prosbou: „Príď k nám čo najskôr!“
044	ACT	009	039	Peter sa ihneď pobral s nimi. Keď prišiel do Joppy, zaviedli ho do hornej miestnosti, kde ho ihneď obklopil zástup plačúcich vdov a ukazovali mu šaty, ktoré im šila ich milá Tabita, kým ešte žila.
044	ACT	009	040	Peter požiadal, aby všetci odišli, kľakol si a modlil sa. Potom sa obrátil k mŕtvej a povedal: „Tabita, vstaň!“ Otvorila oči, uvidela Petra a sadla si.
044	ACT	009	041	Podal jej ruku a pomohol jej vstať. Potom všetkých zavolal hore a ukázal im Tabitu živú.
044	ACT	009	042	Správa o tom sa ihneď rozletela po celej Joppe a mnoho ľudí uverilo v Pána Ježiša.
044	ACT	009	043	Peter zostal dlhší čas v Joppe v dome garbiara Šimona.
044	ACT	010	001	V Cézarey žil istý Kornélius, stotník vojenského oddielu, nazývaného Italský.
044	ACT	010	002	Bol to zbožný človek, ktorý uveril s celou svojou rodinou Bral Boha vážne. Štedro podporoval chudobných a pravidelne sa modlieval.
044	ACT	010	003	Raz popoludní okolo tretej sa mu vo videní zjavil Boží posol, ktorý k nemu prišiel a oslovil ho: „Kornélius!“
044	ACT	010	004	Vystrašene sa naň pozrel a spýtal sa: „Čo si želáš, Pane?“ Anjel mu odpovedal: „Boh vypočul tvoje modlitby a vie o tvojej dobročinnosti.
044	ACT	010	005	Pošli teraz do Joppy svojich sluhov a pozvi k sebe Šimona zvaného Peter.
044	ACT	010	006	Býva v dome garbiara Šimona pri mori. Peter ti povie, čo máš robiť.“
044	ACT	010	007	Potom anjel odišiel. Kornélius si hneď zavolal dvoch sluhov a zbožného vojaka zo svojho sprievodu.
044	ACT	010	008	Vyrozprával im, čo sa mu prihodilo, a poslal ich do Joppy.
044	ACT	010	009	Na druhý deň okolo poludnia, keď sa Kornéliovi poslovia približovali k mestu, vyšiel Peter na plochú strechu domu a modlil sa tam.
044	ACT	010	010	Ako sa modlil, vyhladol a chcel si zajesť. Kým mu pripravovali jedlo, upadol do vytrženia.
044	ACT	010	011	Videl otvorené nebo a z neho akoby niekto spúšťal čosi ako prestieradlo uviazané za štyri rohy.
044	ACT	010	012	V prestieradle boli všelijaké štvornohé zvieratá, plazy i vtáci.
044	ACT	010	013	Vtom začul hlas: „Peter vstaň, zabíjaj a jedz!“
044	ACT	010	014	„Za nič na svete, Pane, jakživ som nevzal do úst nič, čo poškvrňuje a znečisťuje.“
044	ACT	010	015	Ale hlas sa ozval znovu: „To, čo Boh očistil, nepokladaj za nečisté!“
044	ACT	010	016	To sa opakovalo tri razy a napokon to všetko bolo opäť vyzdvihnuté do neba.
044	ACT	010	017	Peter bol zarazený, a kým rozmýšľal, čo má to videnie znamenať, Kornéliovi poslovia našli dom garbiara Šimona a práve stáli pred bránou.
044	ACT	010	018	Spytovali sa, či tu býva Šimon, ktorého volajú aj Peter.
044	ACT	010	019	Peter si ešte vždy lámal hlavu, čo asi znamená to videnie, keď mu Svätý Duch povedal: „Hľa, hľadajú ťa traja muži.
044	ACT	010	020	Zíď dolu a choď bez váhania s nimi, ja som ich poslal za tebou.“
044	ACT	010	021	A tak Peter zišiel dolu a povedal im: „Ja som ten, koho hľadáte. Prečo ste za mnou prišli?“
044	ACT	010	022	Odpovedali: „Posiela nás stotník Kornélius, spravodlivý človek, ktorý berie Boha vážne a má v židovskom národe dobrú povesť. Zjavil sa mu totiž anjel a dal mu pokyn, aby ťa pozval do svojho domu a vypočul, čo mu máš povedať.“
044	ACT	010	023	Peter pozval hostí dnu a ponúkol im, aby uňho prenocovali. Na druhý deň sa Peter aj s niekoľkými veriacimi z Joppy pobral s nimi.
044	ACT	010	024	Ďalší deň došli do Cézarey, kde ich už Kornélius čakal. Na stretnutie s Petrom pozval svojich príbuzných a dobrých priateľov.
044	ACT	010	025	Keď Peter vchádzal do jeho domu, Kornélius si pred ním pokľakol a hlboko sa mu poklonil.
044	ACT	010	026	Ale Peter ho zdvihol so slovami: „Vstaň, veď ja som len človek.“
044	ACT	010	027	Začali sa spolu rozprávať a keď Peter vošiel do domu, zistil, že sa tam zišlo mnoho ľudí.
044	ACT	010	028	Peter ich oslovil: „Vy iste viete, že ako Žid by som sem nemal chodiť a že máme zakázané priateliť sa s ľuďmi iného pôvodu. Mne však Boh ukázal, aby som si o žiadnom človeku nemyslel, že kontakt s ním je niečo poškvrňujúce alebo nečisté.
044	ACT	010	029	Preto som bez váhania prijal vaše pozvanie a prišiel som. No rád by som vedel, prečo ste ma vlastne zavolali.“
044	ACT	010	030	Kornélius mu vysvetlil: „Pred tromi dňami som sa postil a modlil vo svojom dome. Boli asi tri hodiny popoludní, tak ako teraz, keď sa zrazu zjavil predo mnou muž v bieloskvúcom rúchu
044	ACT	010	031	a oslovil ma: ‚Kornélius, Boh počuje tvoje modlitby a vie o tvojej dobročinnosti.
044	ACT	010	032	Pošli poslov do Joppy a pozvi k sebe Šimona, zvaného Peter. Býva pri mori v dome garbiara Šimona.‘
044	ACT	010	033	Nuž som hneď po teba poslal a som rád, že si ochotne prišiel. A tak sme tu všetci pred Bohom a tvoje slová prijmeme ako jeho odkaz.“
044	ACT	010	034	Peter sa ujal slova: „Teraz som konečne pochopil pravdu, že Boh nerobí rozdiel medzi ľuďmi,
044	ACT	010	035	ale že mu je milý každý človek z ktoréhokoľvek národa, ak ho berie vážne a žije podľa jeho vôle.
044	ACT	010	036	Boh zveril Izraelitom svoje posolstvo, radostnú správu o zmierení prostredníctvom Ježiša Krista, ktorý je Pánom všetkých.
044	ACT	010	037	Azda už viete, aké udalosti sa diali po celom Judsku. Začalo to v Galilei, kde Ján volal ľudí ku pokániu a krstil ich.
044	ACT	010	038	Potom Boh obdaril Ježiša z Nazareta zvláštnou mocou a Svätým Duchom. Všade, kam len prišiel, pomáhal ľuďom a uzdravoval všetkých, ktorí boli v diablovej moci, lebo Boh bol s ním.
044	ACT	010	039	A my sme očitými svedkami všetkého, čo robil v Judskej krajine i v Jeruzaleme. Napriek tomu ho tam popravili na kríži,
044	ACT	010	040	ale Boh ho na tretí deň vzkriesil a my sme sa s ním opäť stretli.
044	ACT	010	041	Neukázal sa všetkým, len svojim vyvoleným učeníkom a my sme s ním po jeho zmŕtvychvstaní dokonca jedli a pili.
044	ACT	010	042	Poveril nás, aby sme hlásali a svedčili, že je to on, ktorého Boh ustanovil za sudcu živých aj mŕtvych.
044	ACT	010	043	Už proroci o ňom predpovedali, že každému, kto v neho uverí, Boh odpustí hriechy.“
044	ACT	010	044	Peter ešte ani nedohovoril a Duch Svätý už zostúpil na všetkých poslucháčov.
044	ACT	010	045	Obrátení Židia zo zboru v Joppe žasli, že dar Svätého Ducha dostávajú aj ľudia pohanského pôvodu.
044	ACT	010	046	Počuli ich dokonca hovoriť inými jazykmi a chváliť Boha. Peter im povedal:
044	ACT	010	047	„Môžeme azda zabrániť, aby boli pokrstení vodou tí, ktorí prijali od Boha Svätého Ducha tak ako aj my?“
044	ACT	010	048	A dal pokyn, aby všetci noví veriaci boli pokrstení v mene Pána Ježiša. Potom ho pozvali, aby u nich zostal ešte niekoľko dní.
044	ACT	011	001	Apoštoli i bratia v Judsku sa čoskoro dozvedeli, že aj pohania uverili Božej zvesti.
044	ACT	011	002	Ale keď sa Peter vrátil do Jeruzalema, niektorí kresťania židovského pôvodu mu vyčítali:
044	ACT	011	003	„Ty si navštevoval pohanov, ba ešte si aj s nimi jedával!“
044	ACT	011	004	A tak Peter vyrozprával, ako sa to stalo:
044	ACT	011	005	„Bol som v meste Joppa. Jedného dňa, práve keď som sa modlil, mal som videnie: čosi ako obrovské prestieradlo sa uviazané za štyri rohy spúšťalo z neba a zastalo práve pri mne.
044	ACT	011	006	Keď som sa doň pozorne zahľadel, uvidel som v ňom najrozmanitejšie zvieratá – divú zver, plazy i vtáky.
044	ACT	011	007	A počul som hlas: ‚Vstaň, Peter, zabíjaj a jedz!‘
044	ACT	011	008	Odpovedal som: ‚Za nič na svete, Pane! Jakživ som nevzal do úst nič, čo poškvrňuje a znečisťuje.‘
044	ACT	011	009	Ale znova zaznel hlas z neba: ‚To, čo Boh očistil, nepokladaj za nečisté!‘
044	ACT	011	010	To sa zopakovalo tri razy a potom sa všetko vyzdvihnuté späť do neba.
044	ACT	011	011	A práve v tej chvíli pred domom, kde som býval, zastali traja muži, čo prišli po mňa z Cézarey.
044	ACT	011	012	Duch mi povedal, aby som bez pochybovania išiel s nimi. So mnou sa vydali na cestu aj títo šiesti bratia a spolu sme vošli do domu muža, ktorý po nás poslal.
044	ACT	011	013	Porozprával nám, ako vo svojom dome uvidel anjela, ktorý mu povedal: ‚Pošli niekoho do Joppy a pozvi k sebe Šimona zvaného Peter.
044	ACT	011	014	On ti prinesie posolstvo, ako môžeš byť spasený ty aj všetci v tvojom dome.‘
044	ACT	011	015	Začal som im teda hovoriť, ale čoskoro na nich zostúpil Svätý Duch, tak ako na nás vtedy na počiatku.
044	ACT	011	016	Vtedy som si spomenul na slová Pána Ježiša: ‚Ján vás krstil vodou, ale vy budete pokrstení Svätým Duchom.‘
044	ACT	011	017	Ak teda Boh dal pohanom rovnaký dar ako nám, ktorí sme uverili v Pána Ježiša Krista, kto som ja, aby som sa staval proti Bohu?“
044	ACT	011	018	Po týchto slovách bratia prestali namietať a začali oslavovať Boha: „Teda aj pohanov prebúdza Boh k pokániu, aby sa obrátili k nemu a získali večný život!“
044	ACT	011	019	Po Štefanovej smrti nastalo v Jeruzaleme veľké prenasledovanie. Veriaci, ktorí sa odtiaľ rozišli, sa dostali až do Fenície, na Cyprus a do Antiochie v Sýrii. S radostnou zvesťou o záchrane však zoznamovali iba Židov.
044	ACT	011	020	Ale niektorí z nich, rodáci z Cypru a Cyrény, začali po svojom príchode do Antiochie zvestovať Krista aj pohanom.
044	ACT	011	021	Moc Božia bola s nimi a veľké množstvo ľudí uverilo a obrátilo sa k Pánovi.
044	ACT	011	022	Správy o tom sa dostali do jeruzalemského zboru. Bratia teda vyslali do Antiochie Barnabáša.
044	ACT	011	023	Keď tam prišiel a uvidel, ako Božia milosť pôsobí, veľmi sa z toho tešil a povzbudzoval všetkých, aby vo svojom rozhodnutí vytrvali a zostali Pánovi verní.
044	ACT	011	024	Barnabáš bol vzácny muž, plný Ducha Svätého a viery. Tak v Antiochii uveril v Pána Ježiša veľký počet ľudí.
044	ACT	011	025	Barnabáš sa odtiaľ pobral do Tarzu, vyhľadal Saula
044	ACT	011	026	a priviedol ho so sebou do Antiochie. Zostali tam spolu celý rok a vyučovali veľké množstvo veriacich. Práve v Antiochii sa začalo Kristovým nasledovníkom prvý raz hovoriť kristovci – kresťania.
044	ACT	011	027	Do antiochijského zboru prišli z Jeruzalema niektorí kresťania, ktorí mali prorocký dar.
044	ACT	011	028	Jednému z nich, Agabovi, ukázal Duch, že v celej ríši vypukne hlad. To sa aj neskôr splnilo za vlády cisára Klaudia.
044	ACT	011	029	Kresťania v Antiochii sa preto rozhodli, že každý podľa svojich možností pomôže bratom v Judsku.
044	ACT	011	030	Tak aj urobili a zbierku poslali po Barnabášovi a Saulovi predstaveným zboru v Jeruzaleme.
044	ACT	012	001	V tom čase začal kruto prenasledovať niektorých z cirkvi aj kráľ Herodes.
044	ACT	012	002	Apoštola Jakuba, Jánovho brata, dal popraviť mečom.
044	ACT	012	003	Keď videl, že sa tým zapáčil Židom, dal zatknúť aj Petra. Bol práve Sviatok nekvasených chlebov,
044	ACT	012	004	keď Petra uvrhol do žalára, ktorý strážili štyri štvorice vojakov. Po sviatkoch Veľkej noci ho mienil verejne súdiť.
044	ACT	012	005	Zatiaľ čo bol Peter vo väzení, cirkev sa zaňho bez prestania modlila k Bohu.
044	ACT	012	006	V noci pred chystaným procesom spal Peter medzi dvoma vojakmi spútaný dvoma reťazami a stráže predo dvermi strážili väzenie.
044	ACT	012	007	Tu zrazu svetlo ožiarilo celu a pri Petrovi stál Pánov anjel. Potriasol ho za bok a zobudil slovami: „Rýchlo vstaň!“ a Petrovi spadli zo zápästí reťaze.
044	ACT	012	008	Anjel mu rozkázal: „Obleč sa a obuj!“ Peter poslúchol a anjel ho vyzval: „Vezmi si plášť a poď za mnou!“
044	ACT	012	009	Vyšiel z cely a šiel za anjelom. Vôbec netušil, že to, čo sa s ním prostredníctvom anjela deje, je skutočnosť. Myslel si totiž, že to celé je len videnie, sen.
044	ACT	012	010	Prešli popri prvej aj druhej stráži a prišli k železnej bráne, ktorá viedla do mesta. Tá sa im otvorila sama od seba. Vyšli von, prešli jednou z ulíc, a vtom anjel zmizol.
044	ACT	012	011	Až teraz sa Peter spamätal a povedal si: „Teraz už viem, že Pán poslal svojho anjela a vytrhol ma z Herodesových rúk, a tak zmaril plány Židov.“
044	ACT	012	012	Keď si to uvedomil, zamieril do domu Márie, matky Jána, zvaného Marek. Tam sa zhromaždilo mnoho veriacich a modlili sa.
044	ACT	012	013	Peter zabúchal na dvere. Slúžka, ktorá sa volala Rodé, sa pribehla spýtať, kto to je.
044	ACT	012	014	Poznala Petrov hlas, ale od veľkej radosti ani neotvorila, ale bežala dnu oznámiť, že pred bránou stojí Peter.
044	ACT	012	015	„Ty si sa zbláznila!“ povedali jej. Ona však trvala na svojom. „Tak potom to musí byť jeho anjel,“ povedali jej.
044	ACT	012	016	Ale Peter znova zabúchal. Išli teda otvoriť a keď ho zbadali, neverili vlastným očiam.
044	ACT	012	017	Peter im pokynul rukou, aby ich upokojil, a vyrozprával im, ako ho Boh vyslobodil z väzenia. Napokon ich poprosil: „Oznámte to Jakubovi a ostatným bratom.“ Potom odišiel schovať sa na iné miesto.
044	ACT	012	018	Ráno sa strhol medzi strážcami poplach. Začali sa dohadovať, kam sa podel Peter.
044	ACT	012	019	Herodes ho dal hľadať, ale márne. Vypočul strážcov, a keď sa od nich nič nedozvedel, dal ich popraviť. Nato Herodes opustil Judsko, pobral sa do Cézarey a nejaký čas tam zostal.
044	ACT	012	020	Počas pobytu v meste Cézarea prijal delegáciu zástupcov z miest Týrus a Sidon. Bol na tieto mestá veľmi nazlostený, ale ich zástupcovia si úplatkami získali priazeň kráľovského dvorana Blasta a žiadali uzavrieť prímerie, lebo ich kraj bol zásobovaný potravinami z Herodesovho územia.
044	ACT	012	021	V deň audiencie zasadol Herodes v kráľovských šatách na trón a predniesol reč.
044	ACT	012	022	Keď skončil, ľud ho zahrnul ováciami a volal: „To nehovoril človek, to hovoril sám Boh!“
044	ACT	012	023	V tom okamihu ho potrestal Boží anjel, pretože prijal pocty, ktoré patrili Bohu. Postihla ho choroba a umrel rozožraný červami.
044	ACT	012	024	Božia zvesť sa rýchlo šírila a k cirkvi sa pridávali noví kresťania.
044	ACT	012	025	Barnabáš a Saul splnili svoje poslanie v Jeruzaleme a vrátili sa do Antiochie, kam so sebou vzali aj Jána, zvaného Marek.
044	ACT	013	001	Medzi členmi zboru v Antiochii boli proroci i učitelia: Barnabáš, Simeon zvaný Čierny, Lucius z Cyrény, Manahen, ktorý bol vychovávaný spolu s tetrarchom Herodesom Antipom, a Saul.
044	ACT	013	002	Raz, keď sa pripravovali pôstom a modlitbami na službu Bohu, dostali pokyn od Svätého Ducha: „Oddeľte spomedzi seba Barnabáša a Saula, lebo im chcem zveriť zvláštne poslanie.“
044	ACT	013	003	Znova sa teda modlili a postili, potom na nich položili ruky, aby pre nich vyprosili požehnanie a vyslali ich na cestu.
044	ACT	013	004	Podľa pokynu Svätého Ducha sa vybrali do prístavu Seleukia a odtiaľ sa odplavili na Cyprus.
044	ACT	013	005	Spolu s nimi šiel ako ich pomocník aj Ján Marek. Pristáli v meste Salamina a v židovských synagógach kázali o Kristovi.
044	ACT	013	006	Potom putovali cez ostrov, až sa napokon dostali do Pafu. Narazili tam na istého židovského čarodejníka, ktorý sa volal Barjezus a bol falošným prorokom.
044	ACT	013	007	Zdržiaval sa u rímskeho miestodržiteľa Sergia Paula, vzdelaného muža. Ten si k sebe pozval Barnabáša a Saula, lebo chcel počuť slovo od Boha.
044	ACT	013	008	Ale čarodejník Elymas (také bolo jeho grécke meno) sa proti nim tvrdo postavil a zo všetkých síl chcel odvrátiť Sergia od viery.
044	ACT	013	009	Saul, teraz väčšmi známy pod menom Pavol, sa naňho prenikavo zahľadel a naplnený Svätým Duchom
044	ACT	013	010	povedal: „Si synom diabla, plný klamu a falše! Ty nepriateľ všetkého, čo je spravodlivé, vari nikdy neprestaneš prevracať Božie cesty na lož?
044	ACT	013	011	Teraz ťa postihne Boží trest: oslepneš a istý čas neuvidíš ani slnko!“ A naozaj sa mu zatmelo pred očami, začal šmátrať okolo seba a hľadal, kto by mu podal ruku a viedol ho.
044	ACT	013	012	Keď miestodržiteľ videl, čo sa stalo, uveril a žasol nad tým, akú moc má Božie slovo.
044	ACT	013	013	Z Pafu sa Pavol a jeho spoločníci plavili do Pergy v Pamfýlii. Ján Marek sa však od nich oddelil a vrátil sa do Jeruzalema.
044	ACT	013	014	Z Pergy pokračovali do Antiochie v Pisidskej provincii, kde vošli v sobotu do synagógy a posadili sa.
044	ACT	013	015	Najprv sa ako zvyčajne čítali oddiely z Mojžišových kníh a z prorokov a potom predstavení synagógy vyzvali Pavla a Barnabáša: „Bratia, ak máte pre nás nejaké slová povzbudenia, môžete hovoriť!“
044	ACT	013	016	Tu vystúpil Pavol, dal pokyn rukou a začal: „Mužovia izraelskí aj vy ostatní, ktorí ctíte Boha, počúvajte!
044	ACT	013	017	Boh Izraela si vyvolil našich praotcov a za pobytu v Egypte dal ich potomkom vyrásť na veľký národ. Potom ich odtiaľ svojou veľkou mocou vyviedol.
044	ACT	013	018	Štyridsať rokov putovali po púšti a Boh sa o nich staral.
044	ACT	013	019	Neskôr im podmanil sedem národov, ktoré obývali Kanaán, a daroval im tú krajinu do dedičstva.
044	ACT	013	020	Takmer štyristopäťdesiat rokov im dával múdrych vodcov až po proroka Samuela.
044	ACT	013	021	Vtedy naši predkovia zatúžili po kráľovi a Boh im dal kráľa Saula, syna Kišovho z Benjamínovho kmeňa. Vládol im štyridsať rokov.
044	ACT	013	022	Boh sa však od neho odvrátil a dal Izraelovi za kráľa Dávida, o ktorom povedal: ‚Dávid, syn Jesseho, je muž podľa mojich predstáv, lebo bude konať moju vôľu.‘
044	ACT	013	023	A z Dávidovho rodu dal, tak ako sľúbil, izraelskému ľudu Spasiteľa Ježiša.
044	ACT	013	024	Jeho príchod ohlasoval Ján a vyzýval všetkých Izraelitov, aby sa odvrátili od svojich hriechov a dali sa pokrstiť.
044	ACT	013	025	Keď Ján skončil svoje poslanie, pripomenul: ‚Nie som ten, za koho ma pokladáte. Po mne však prichádza ten, ktorému nie som hodný ani len rozviazať remienok na obuvi.‘
044	ACT	013	026	Bratia, ktorí ste z Abrahámovho rodu, aj vy ostatní, ktorí spolu s nami ctíte jediného Boha, zvesť o záchrane je určená nám všetkým.
044	ACT	013	027	Obyvatelia Jeruzalema ani ich vodcovia však v Ježišovi nespoznali Spasiteľa. Odsúdili ho a tak splnili, čo o ňom napísali proroci, ako si to čítavame každú sobotu.
044	ACT	013	028	Nenašli na ňom nijaký dôvod, aby ho mohli odsúdiť na smrť, a predsa naliehali na Piláta, aby ho dal popraviť:
044	ACT	013	029	tak sa naplnili všetky predpovede Písma. Potom jeho telo zložili z kríža, pochovali,
044	ACT	013	030	ale Boh ho vzkriesil z mŕtvych.
044	ACT	013	031	Mnoho dní sa zjavoval tým, ktorí s ním prišli z Galiley do Jeruzalema. Tí o tom teraz všetkým osobne svedčia.
044	ACT	013	032	A my vám prinášame radostnú správu, že sľub, ktorý Boh dal našim praotcom,
044	ACT	013	033	splnil teraz nám, ich deťom, a potvrdil ho Ježišovým vzkriesením. Naňho sa vzťahujú slová druhého žalmu: ‚Ty si môj Syn, dnes som sa stal tvojím Otcom.‘
044	ACT	013	034	To, že Ježiš vstane z mŕtvych a už nikdy nezomrie, predpovedal Boh v Písme slovami: ‚Splním vám zasľúbenie, ktoré som dal Dávidovi.‘
044	ACT	013	035	A v inom žalme to vysvetľuje ešte jasnejšie: ‚Nedopustíš, aby sa telo tvojho vyvoleného rozpadlo na prach.‘
044	ACT	013	036	To sa netýkalo Dávida, ktorý keď vykonal svoje poslanie podľa Božej vôle, zomrel, bol pochovaný vedľa svojich predkov a potom zotlel na prach.
044	ACT	013	037	Ten však, ktorého Boh vzkriesil, nerozpadol sa na prach.
044	ACT	013	038	Bratia, počúvajte! V Ježišovi vám zvestujeme odpustenie hriechov.
044	ACT	013	039	Každý, kto mu dôveruje, je oslobodený od všetkých previnení a je ospravedlnený; to je niečo, čo Mojžišov zákon nikdy nemohol urobiť.
044	ACT	013	040	Dajte si však pozor, aby sa na vás nesplnila prorocká predpoveď:
044	ACT	013	041	‚Vy, ktorí mnou pohŕdate, otvorte oči a zahyňte, lebo vykonám za vášho života niečo veľké, čomu neuveríte, aj keď vám o tom budú rozprávať iní.‘“
044	ACT	013	042	Keď vychádzali zo synagógy, poslucháči prosili Pavla a Barnabáša, aby im o týchto veciach prišli hovoriť aj nasledujúcu sobotu.
044	ACT	013	043	Mnohí Židia aj obrátení pohania, ktorí uctievali jediného Boha, sa pripojili k Pavlovi a Barnabášovi, a tí ich povzbudzovali, aby žili naplnení Božou milosťou.
044	ACT	013	044	Nasledujúcu sobotu sa zhromaždilo skoro celé mesto, aby počuli Božie slovo.
044	ACT	013	045	Keď židovskí vodcovia videli taký zástup ľudí, pochytila ich závisť. Skákali Pavlovi do reči, odporovali mu a rúhali sa všetkému, čo povedal.
044	ACT	013	046	Napokon im teda Pavol a Barnabáš smelo a otvorene povedali: „Túto dobrú správu sme mali zvestovať najprv vám Židom. Keďže ju však odmietate a vzdávate sa večného života, obraciame sa k pohanom.
044	ACT	013	047	Veď tak nám to Pán prikázal: ‚Určil som ťa, aby si bol svetlom pohanom a niesol spásu až na koniec sveta.‘“
044	ACT	013	048	Keď to pohania počuli, veľmi sa tešili a zo srdca ďakovali za počuté Božie slovo. Tí, v ktorých Boh prebudil túžbu po večnom živote, uverili.
044	ACT	013	049	Radostná správa o Kristovi sa šírila po celom kraji.
044	ACT	013	050	Ale židovským vodcom sa podarilo popudiť zbožné urodzené ženy aj vplyvných mužov proti Pavlovi a Barnabášovi, až ich napokon vyhnali z mesta.
044	ACT	013	051	Pavol a Barnabáš striasli prach zo svojich nôh a odišli do mesta Ikonium.
044	ACT	013	052	Ale Boh napĺňal veriacich radosťou i Svätým Duchom.
044	ACT	014	001	Aj v Ikoniu kázal Pavol s Barnabášom v synagóge, a to tak mocne, že uverilo mnoho Židov aj pohanov.
044	ACT	014	002	Ale tí Židia, ktorí odmietli Božie posolstvo, pobúrili pohanov a vyvolali nenávisť voči kresťanom.
044	ACT	014	003	Pavol a Barnabáš napriek prekážkam zostali v meste dosť dlho a neohrozene zvestovali Krista. Ich slová o milosti Boh potvrdzoval tým, že dal apoštolom moc konať znamenia a zázraky.
044	ACT	014	004	Obyvatelia mesta sa rozdelili na dva tábory: niektorí boli na strane Židov, ktorí odmietli Ježiša, iní držali s kresťanmi.
044	ACT	014	005	Keď sa Pavol a Barnabáš dozvedeli, že pohania, Židia a židovskí vodcovia kujú proti nim plány a chcú ich ukameňovať,
044	ACT	014	006	utiekli a zdržiavali sa v lykaonských mestách v Lystre, v Derbe a v okolí.
044	ACT	014	007	Aj tam hlásali radostnú správu o Kristovi.
044	ACT	014	008	V Lystre žil istý človek, ktorý sa nemohol postaviť. Bol chromý od narodenia a nikdy nechodil.
044	ACT	014	009	Aj on bol medzi Pavlovými poslucháčmi. Pavol si ho všimol, a keď videl, že má vieru, aby bol vyliečený,
044	ACT	014	010	hlasno naňho zavolal: „Postav sa na rovné nohy!“ A muž hneď vyskočil a chodil.
044	ACT	014	011	Ľudia, ktorí boli svedkami tohto zázraku, nahlas volali vo svojom jazyku: „Zostúpili k nám bohovia v ľudskej podobe!“
044	ACT	014	012	O Barnabášovi vraveli, že je grécky boh Zeus, a o Pavlovi, že je Hermes, posol bohov, lebo väčšinou hovoril on.
044	ACT	014	013	Kňaz Diovho chrámu, ktorý stál pred hradbami, dal dokonca priviesť k bráne ovenčené býky a chcel ich spolu s ostatnými apoštolom obetovať.
044	ACT	014	014	Keď sa to apoštoli dozvedeli, roztrhli svoj odev, vbehli medzi zástup a volali:
044	ACT	014	015	„Priatelia, čo to robíte? Veď aj my sme len smrteľní ľudia ako vy. Prinášame vám dobrú správu a vyzývame vás, aby ste sa opustili tieto márnosti a obrátili sa k živému Bohu, ktorý stvoril nebo i zem i more i všetko, čo je v nich.
044	ACT	014	016	V minulosti dovolil všetkým národom chodiť po vlastných cestách,
044	ACT	014	017	ale dával o sebe vedieť tým, že vám preukazoval dobro: zosielal vám dážď z neba i úrodu v pravý čas, dával vám jedlo a napĺňal vás radosťou.“
044	ACT	014	018	Týmito slovami sa im len horko-ťažko podarilo prehovoriť zástupy, aby im nepriniesli obete.
044	ACT	014	019	No o pár dní prišli z Antiochie a Ikonia niekoľkí Židia, strhli ľudí na svoju stranu a poštvali ich proti apoštolom a Pavla kameňovali. Keď sa im zdalo, že je už mŕtvy, vyvliekli jeho nevládne telo za hradby.
044	ACT	014	020	Keď sa okolo neho zbehli učeníci, Pavol sa prebral a vrátil sa do mesta. Na druhý deň však odišli aj s Barnabášom ďalej do Derby.
044	ACT	014	021	Tu takisto hlásali radostnú zvesť o Kristovi a získali mnoho nasledovníkov. Potom sa vracali cez Lystru, Ikonium a Pisidskú Antiochiu.
044	ACT	014	022	Všade posilňovali veriacich a povzbudzovali ich, aby vytrvali vo viere. Vraveli: „Kým vojdeme do Božieho kráľovstva, musíme prejsť cez mnohé utrpenia.“
044	ACT	014	023	Pavol a Barnabáš zároveň ustanovili starších a po pôste a modlitbách ich všetkých zverili do ochrany Pána, v ktorého uverili.
044	ACT	014	024	Vydali sa na spiatočnú cestu cez Pisidiu a Pamfýliu
044	ACT	014	025	a opäť kázali v meste Perga. Potom odišli do Atálie,
044	ACT	014	026	odkiaľ sa plavili späť do Antiochie v Sýrii, kde im pred časom vyprosili Božiu milosť pre prácu, ktorú práve zakončili.
044	ACT	014	027	Po ich príchode sa zišiel celý zbor a oni im rozprávali, čo všetko prostredníctvom nich Boh vykonal a ako otváral dvere viery aj pohanom.
044	ACT	014	028	Pavol a Barnabáš zostali s kresťanmi v Antiochii dlhší čas.
044	ACT	015	001	Kým boli Pavol a Barnabáš v Antiochii, prišli niektorí ľudia z Judska a začali poúčať bratov: „Ak sa nedáte obrezať, ako to predpisuje Mojžišov zákon, nebudete zachránení.“
044	ACT	015	002	Pavol a Barnabáš s tým nesúhlasili a vypukol medzi nimi spor. Napokon sa rozhodli, že Pavol a Barnabáš aj s niekoľkými bratmi z Antiochie odcestujú do Jeruzalema a predložia tento problém apoštolom a starším.
044	ACT	015	003	Zbor ich teda vyslal na cestu. Išli cez Feníciu a Samáriu a všade rozprávali o tom, ako aj pohania začínajú veriť v Pána Ježiša. Táto správa spôsobovala všetkým veriacim veľkú radosť.
044	ACT	015	004	V Jeruzaleme ich srdečne prijal celý zbor, starší i apoštoli. Aj tým rozprávali, čo všetko Boh prostredníctvom nich vykonal.
044	ACT	015	005	Ale hneď sa ozvali niektorí kresťania, bývalí farizeji, a upozornili: „Aj obrátení pohania sa musia dať obrezať a treba im prikázať, aby sa riadili Mojžišovým zákonom.“
044	ACT	015	006	A tak sa apoštoli a starší zišli, aby sa o tom poradili.
044	ACT	015	007	Po dlhej a náročnej debate sa prihlásil o slovo Peter: „Milí bratia, viete veľmi dobre, že si ma Boh pred časom vybral, aby som zvestoval evanjelium pohanom a oni tak mohli uveriť.
044	ACT	015	008	A Boh, ktorý vidí do srdca človeka, sa k nim priznal a dal im Svätého Ducha takisto ako nám.
044	ACT	015	009	A nerobil nijaký rozdiel medzi nami a nimi, lebo aj ich srdce očistil vierou.
044	ACT	015	010	Prečo teraz pokúšate Boha a chcete vložiť na chrbát nových kresťanov bremeno, ktoré nevládali uniesť ani naši otcovia, ani my?
044	ACT	015	011	Veríme predsa, že sme rovnako ako oni zachránení milosťou Pána Ježiša.“
044	ACT	015	012	Po tejto reči celé zhromaždenie stíchlo a pozorne vypočulo Pavla aj Barnabáša, aké veľké zázraky konal Boh prostredníctvom nich medzi pohanmi.
044	ACT	015	013	Keď dohovorili, ujal sa slova Jakub: „Bratia, rád by som vám niečo povedal.
044	ACT	015	014	Práve sme počuli od Šimona Petra, ako Boh prvý raz prejavil pohanom svoju milosť a povolal ich za svoj ľud.
044	ACT	015	015	To sa celkom zhoduje so slovami proroka:
044	ACT	015	016	‚Navrátim sa zase a znovu postavím Dávidov zborený príbytok, z jeho ruín ho znovu postavím a obnovím ho,
044	ACT	015	017	aby aj ostatní ľudia hľadali Pána, všetky národy, ktoré mi patria. Tak hovorí Pán, ktorí to činí
044	ACT	015	018	a ktorý to oznámil už pred vekmi.‘
044	ACT	015	019	Môj názor teda je, že by sme nemali na pohanov, ktorí sa obrátili k Bohu, nakladať zbytočné bremená.
044	ACT	015	020	Radšej im napíšme, aby sa vyhýbali všetkému, čo súvisí s pohanskou modloslužbou, aby sa chránili smilstva a nejedli mäso zadusených zvierat, ani ich krv.
044	ACT	015	021	Veď Mojžišov zákon sa už oddávna vyučuje každú sobotu v synagógach a má dosť kazateľov.“
044	ACT	015	022	S týmto návrhom súhlasilo celé zhromaždenie. Apoštoli a starší rozhodli, že zvolia dvoch zástupcov a pošlú ich s Pavlom a Barnabášom do Antiochie, aby im oznámili, na čom sa uzniesli. Vybrali dvoch popredných bratov z vedenia zboru, a to Júdu nazývaného Barsabáš a Sílasa.
044	ACT	015	023	Poslali po nich list s týmto znením: „My, apoštoli a starší, vaši bratia, posielame srdečný pozdrav vám, svojim bratom v Antiochii, Sýrii a Cilícii, ktorí ste boli kedysi pohanmi.
044	ACT	015	024	Dozvedeli sme sa, že vás niektorí naši bratia svojimi rečami znepokojili a spochybnili vaše spasenie, hoci ich tým nikto nepoveril.
044	ACT	015	025	Preto sme sa jednomyseľne rozhodli, že zvolíme dvoch zástupcov a pošleme ich k vám s našimi milovanými bratmi Barnabášom a Pavlom,
044	ACT	015	026	ktorí v službe pre nášho Pána Ježiša Krista nasadzujú vlastné životy.
044	ACT	015	027	Posielame vám tiež Júdu a Sílasa, ktorí vám to, čo píšeme, potvrdia aj ústne.
044	ACT	015	028	Duch Svätý i my považujeme za dobré, aby vás nikto nezaťažoval povinnosťami, ktoré nie sú pre spasenie nevyhnutné.
044	ACT	015	029	Je však potrebné, aby ste sa zdržiavali všetkého, čo bolo obetované modlám, krvi, mäsa udusených zvierat, nezbavených krvi, a napokon smilstva. Ak sa toho všetkého vyvarujete, budete konať správne. Majte sa dobre.“
044	ACT	015	030	Poverení zástupcovia sa teda vybrali do Antiochie, kde zvolali celé zhromaždenie a odovzdali im list.
044	ACT	015	031	Keď ho bratom prečítali, veľmi sa zaradovali, lebo ich upokojil.
044	ACT	015	032	Aj Júda a Sílas, ktorí mali dar proroctva, posilňovali a povzbudzovali celý zbor vo viere.
044	ACT	015	033	Nejaký čas tam zostali a potom sa s nimi bratia so želaním pokoja rozlúčili, aby sa mohli vrátiť späť.
044	ACT	015	034	[Ale Sílas zostal radšej v Antiochii.]
044	ACT	015	035	Pavol a Barnabáš zostali ešte v Antiochii a spolu s mnohými ďalšími vyučovali a zvestovali Božie slovo.
044	ACT	015	036	Po nejakom čase navrhol Pavol Barnabášovi: „Navštívme opäť našich bratov vo všetkých mestách, kde sme kázali o Pánu Ježišovi. Rád by som videl, ako sa im darí.“
044	ACT	015	037	Barnabáš súhlasil a radil, aby so sebou opäť vzali Jána zvaného Marek.
044	ACT	015	038	Ale Pavol bol proti tomu, lebo Marek ich opustil už v Pamfýlii a nepokračoval s nimi v práci.
044	ACT	015	039	Došlo medzi nimi k takej ostrej výmene názorov, že sa radšej rozdelili. Barnabáš vzal so sebou Marka a odplavili sa na Cyprus.
044	ACT	015	040	Pavol si vybral Sílasa a vydali sa na cestu s požehnaním bratov, ktorí ich zverili do Božej milosti.
044	ACT	015	041	Putovali Sýriou a Cilíciou a všade upevňovali zbory.
044	ACT	016	001	Pavol navštívil najprv mesto Derby a odtiaľ sa dostal do Lystry. Tam stretli mladého veriaceho Timoteja. Jeho matka bola Židovka, ktorá uverila v Krista, ale otec bol Grék.
044	ACT	016	002	Bratia v Lystre aj v Ikoniu sa veľmi pochvalne vyjadrovali o Timotejovi.
044	ACT	016	003	Pavol chcel, aby sa s ním vydal na cestu. Z ohľadu na tamojších Židov, ktorí vedeli, že jeho otec je Grék, ho Pavol obrezal.
044	ACT	016	004	Potom Pavol, Sílas a Timotej putovali spoločne z mesta do mesta a všade zoznamovali kresťanov s ustanoveniami, ktoré prijali apoštoli a starší jeruzalemského zboru.
044	ACT	016	005	A tak sa zbory upevňovali vo viere a každý deň pribúdali noví veriaci.
044	ACT	016	006	Po svojom pobyte v Lystre prešli cez provinciu Frýgia naspäť do Galácie. Svätý Duch ich totiž zastavil, aby nešli kázať do provincie Ázia.
044	ACT	016	007	Keď prišli do Mýzie, chceli putovať ďalej na sever do provincie Bitýnia. Ježišov Duch im to opäť neumožnil.
044	ACT	016	008	Prešli teda Mýziou a dostali sa do Troady.
044	ACT	016	009	Tam mal Pavol v noci videnie. Stál pred ním akýsi Macedónec a prosil ho: „Preplav sa do Macedónska a pomôž nám!“
044	ACT	016	010	Po tomto Pavlovom videní sme sa usilovali odísť do Macedónska, lebo sme usúdili, že Boh nás tam posiela hlásať radostnú zvesť.
044	ACT	016	011	Z Troady sme sa teda plavili rovno na ostrov Samotráke a na druhý deň sme doplávali do Neapola.
044	ACT	016	012	Potom sme pokračovali už po súši do Filíp, najvýznamnejšieho mesta východného Macedónska, ktoré bolo Rímskou kolóniu. Tam sme strávili niekoľko dní.
044	ACT	016	013	V sobotu sme sa vybrali za bránu mesta popri rieke, lebo sme predpokladali, že sa tam miestni Židia schádzajú na modlitby. Prisadli sme si ku skupinke žien, ktoré sa tam zišli, a hovorili sme im o Kristovi.
044	ACT	016	014	Medzi poslucháčkami bola aj Lýdia, obchodníčka s purpurovými látkami z Tyatír, ktorá verila v Boha. Boh jej otvoril srdce a prijala všetko, čo Pavol hovoril.
044	ACT	016	015	Dala sa pokrstiť a spolu s ňou aj všetci, čo bývali v jej dome. Potom nás pozvala do svojho domu. Naliehala na nás: „Ak ste presvedčení, že som uverila v Pána, buďte hosťami v mojom dome.“
044	ACT	016	016	Raz, keď sme opäť išli na miesto modlitieb, stretla nás mladá otrokyňa, ktorá mala veštecký dar a predpovedaním budúcnosti prinášala svojim pánom značný zisk.
044	ACT	016	017	Chodila za Pavlom a za nami a neustále volala: „Toto sú služobníci najvyššieho Boha a prišli sem, aby vám povedali, ako môžete byť zachránení.“
044	ACT	016	018	To sa opakovalo deň čo deň, až to Pavol nezniesol a prikázal démonovi v nej: „V mene Ježiša Krista ti prikazujem, aby si z nej vyšiel!“ A v tej chvíli ju ten zlý duch opustil.
044	ACT	016	019	Jej páni si uvedomili, že tým prišli o svoj zisk, chytili Pavla a Sílasa a vliekli ich na námestie pred predstaviteľov mesta.
044	ACT	016	020	Keď ich predviedli pred úradníkov, povedali: „Títo Židia poburujú naše mesto!
044	ACT	016	021	Zavádzajú tu zvyky, ktoré sú proti našim rímskym zákonom.“
044	ACT	016	022	Aj dav sa obrátil proti nim. Sudcovia nariadili, aby z nich postŕhali šaty a dali ich zbičovať.
044	ACT	016	023	Poriadne ich zbičovali, vrhli ich do väzenia a žalárnikovi prikázali, aby ich prísne strážil.
044	ACT	016	024	Dal ich do najvzdialenejšej cely a nohy im spútal do klady.
044	ACT	016	025	Okolo polnoci, keď sa Pavol a Sílas modlili a spevom oslavovali Boha, a ostatní väzni ich počúvali,
044	ACT	016	026	nastalo zrazu veľké zemetrasenie. Celá budova sa otriasala až do základov. Všetky dvere sa pootvárali a väzňom spadli okovy.
044	ACT	016	027	Keď sa žalárnik prebudil a videl pootvárané dvere, vytasil meč a chcel sa zabiť, lebo si myslel, že väzni utiekli.
044	ACT	016	028	Ale Pavol zvolal: „Nerob to! Sme tu všetci!“
044	ACT	016	029	Žalárnik teda rozkázal, aby mu priniesli svetlo, vbehol dnu a trasúc sa od strachu, padol pred Pavlom a Sílasom na kolená.
044	ACT	016	030	Potom ich vyviedol von a spýtal sa: „Páni, čo mám robiť, aby som bol zachránený?“
044	ACT	016	031	Odpovedali mu: „Uver v Pána Ježiša a budeš spasený ty i všetci v tvojom dome.“
044	ACT	016	032	A začali jemu i všetkým v jeho domácnosti zvestovať Božie slovo.
044	ACT	016	033	Hneď v tú nočnú hodinu sa ich žalárnik ujal, umyl a ošetril im rany a dal sa pokrstiť aj s celou svojou rodinou.
044	ACT	016	034	Potom ich zaviedol do svojho domu, pohostil ich a všetci sa tešili, že mohli uveriť v Boha.
044	ACT	016	035	Na druhé ráno poslali sudcovia sluhov s odkazom: „Prepusť tých ľudí!“
044	ACT	016	036	Žalárnik oznámil Pavlovi: „Sudcovia nariadili, aby som vás prepustil. Ste slobodní – môžete v pokoji odísť.“
044	ACT	016	037	Ale Pavol odpovedal: „Nás rímskych občanov verejne a bez súdu zbili a zavreli do väzenia. Teraz sa nás chcú tajne zbaviť? Nech prídu osobne a prepustia nás!“
044	ACT	016	038	Sluhovia to oznámili sudcom. Keď počuli, že Pavol a Sílas sú rímski občania, náramne sa preľakli;
044	ACT	016	039	prišli sa ospravedlniť, vyviedli ich z väzenia a pekne ich požiadali, aby opustili mesto.
044	ACT	016	040	Pavol a Sílas po prepustení z väzenia navštívili Lýdiu. Tam sa stretli s ďalšími, ktorí uverili, a keď ich povzbudili, z Filíp odišli.
044	ACT	017	001	Pobrali sa cestou, ktorá vedie cez mestá Amfipolis a Apolóniu do Tesaloniky, kde bola židovská synagóga.
044	ACT	017	002	Pavol ako zvyčajne prišiel do ich zhromaždenia a po tri soboty s nimi diskutoval o Písmach,
044	ACT	017	003	vysvetľoval im a dokazoval, že Mesiáš musel trpieť a vstať z mŕtvych. Na záver dodal: „Tým Mesiášom je Ježiš, o ktorom vám hovorím.“
044	ACT	017	004	Niektorí zo Židov sa dali presvedčiť a pripojili sa k Pavlovi a Sílasovi. Pripojilo sa k nim aj veľa Grékov a nemálo vplyvných žien.
044	ACT	017	005	To však prebudilo závisť židovských vodcov. Zavolali povaľačov z trhoviska, vytvorili hlučný dav a pobúrili celé mesto. Zaútočili na Jasonov dom, hľadali v ňom Pavla a Sílasa a chceli ich predviesť pred zhromaždený dav.
044	ACT	017	006	Nenašli ich však, preto dovliekli Jasona a niekoľkých veriacich pred mestskú radu a kričali: „Pavol a Sílas, ktorí poburujú celý svet, prišli aj k nám
044	ACT	017	007	a Jason ich prijal do svojho domu. Všetci porušujú cisárove nariadenia, lebo tvrdia, že pravým kráľom je Ježiš.“
044	ACT	017	008	Tieto slová popudili dav aj členov mestskej rady.
044	ACT	017	009	Ale keď Jason aj ostatní zaplatili záruku, prepustili ich.
044	ACT	017	010	Hneď v tú noc vypravili bratia Pavla a Sílasa do Berei. Keď tam prišli, zamierili rovno do židovskej synagógy.
044	ACT	017	011	Tamojší Židia boli omnoho prístupnejší ako v Tesalonike. S veľkým záujmom prijímali zvestované slovo, každý deň študovali Písmo a skúmali, či všetko to, čo Pavol hovorí, je pravda.
044	ACT	017	012	Mnohí z nich uverili, medzi nimi aj nemálo Grékov, mužov i žien z vyšších vrstiev.
044	ACT	017	013	Keď sa však Židia v Tesalonike dozvedeli, že Pavol káže v Berei, hneď tam prišli a začali proti nim poburovať a štvať ľudí.
044	ACT	017	014	Preto bratia vypravili Pavla na pobrežie, zatiaľ čo Sílas a Timotej zostali v Berei.
044	ACT	017	015	Pavol im po svojich sprievodcoch, ktorí ho odprevadili až do Atén, odkázal, aby čo najskôr prišli za ním.
044	ACT	017	016	Kým Pavol v Aténach čakal na Sílasa a Timoteja, bol hlboko znepokojený pri pohľade na množstvo pohanských modiel, s ktorými sa stretával v meste na každom kroku.
044	ACT	017	017	Deň čo deň sa zhováral so Židmi aj bohabojnými Grékmi v synagóge, ale vychádzal aj na námestia a debatoval so všetkými, čo tam práve boli.
044	ACT	017	018	Tak sa dostal do rozhovoru aj s epikurejskými a stoickými filozofmi. Hovoril im o Ježišovi a o tom, že vstal z mŕtvych, no reagovali rozlične. Jedni vraveli: „Čo sa nám to tu ten táraj snaží nahovoriť?“ Iní zasa: „Chce tu zaviesť akési nové náboženstvo!“
044	ACT	017	019	Zaviedli ho teda na stretnutie na Areopágu. Tam sa ho spýtali: „Smieme sa dozvedieť, aké nové učenie to hlásaš?
044	ACT	017	020	Hovoríš nezvyčajné veci a radi by sme sa o tom dozvedeli čosi viac.“
044	ACT	017	021	Najväčšou záľubou Aténčanov, ako aj v meste žijúcich cudzincov bolo totiž hovoriť a dozvedať sa o nových veciach.
044	ACT	017	022	Pavol teda vystúpil pred všetkých, ktorí sa zhromaždili na Areopágu, a oslovil ich: „Vážení Aténčania! Všimol som si, že ste veľmi nábožensky založení ľudia.
044	ACT	017	023	Keď som sa totiž prechádzal po meste a prezeral si vaše posvätné miesta, našiel som aj oltár s nápisom ‚Neznámemu Bohu.‘ A tohto Boha, ktorého uctievate, hoci ho nepoznáte, vám dnes chcem zvestovať.
044	ACT	017	024	Je to Boh, ktorý stvoril svet aj všetko, čo je na ňom. On je Pánom neba aj zeme. Nebýva však v chrámoch, ktoré si ľudia postavili,
044	ACT	017	025	ani si nedáva od ľudí slúžiť, akoby bol od nich závislý. Veď je to on sám, kto dáva ľuďom život, dýchanie i všetko ostatné.
044	ACT	017	026	On stvoril všetkých ľudí na zemi z jedného muža, a umožnil im bývať na celej zemi. On určil, ako dlho a kde majú žiť.
044	ACT	017	027	To všetko urobil, lebo chcel, aby ho ľudia hľadali, pátrali po ňom a našli ho. Veď je nám tak blízko.
044	ACT	017	028	Vďaka nemu žijeme, pohybujeme sa i jestvujeme, tak ako to vyjadrili aj niektorí z vašich básnikov: ‚Aj my sme jeho rodina.‘
044	ACT	017	029	Ak teda pochádzame z Boha, je nezmyselné sa domnievať, že sa Boh podobá modle, ktorú človek vytvoril zo zlata, zo striebra, alebo vytesal z kameňa. Veď je to iba výtvor ľudského umenia a zručnosti.
044	ACT	017	030	Boh prepáčil ľuďom túto nevedomosť z minulosti, ale teraz prikazuje všetkým ľuďom na celom svete, aby sa odvrátili od svojho predchádzajúceho spôsobu zmýšľania.
044	ACT	017	031	Lebo už sa blíži deň, keď bude spravodlivo súdiť svet prostredníctvom muža, ktorého na to určil. Všetkým ľuďom o tom poskytol dôkaz, keď ho vzkriesil z mŕtvych.“
044	ACT	017	032	Keď poslucháči počuli, že niekto, kto zomrel, vstal z mŕtvych, poniektorí sa začali Pavlovi posmievať. Iní mu však povedali: „Niekedy inokedy nám o tom môžeš porozprávať aj viac.“
044	ACT	017	033	Po týchto slovách Pavol stretnutie opustil.
044	ACT	017	034	Ale niektorých jeho reč predsa zaujala a uverili. Bol medzi nimi aj člen Areopágu Dionýz, žena menom Damaris, a niektorí ďalší.
044	ACT	018	001	Po týchto udalostiach Pavol opustil Atény a prišiel do Korintu.
044	ACT	018	002	Tam sa zoznámil so židovskými manželmi Akvilom a Priscilou. Akvila bol rodák z Pontu, nedávno sa prisťahoval aj s manželkou z Itálie. Cisár Klaudius totiž vydal rozkaz, aby všetci Židia opustili Rím.
044	ACT	018	003	Pavol u nich býval aj pracoval, lebo mali rovnaké remeslo ako on; vyrábali stany.
044	ACT	018	004	Každú sobotu uvádzal v synagóge dôvody, ktorými sa snažil získať Židov aj Grékov.
044	ACT	018	005	Príchod Sílasa a Timoteja do Macedónska posilnil Pavlovo šírenie evanjelia. Začal ešte viac presviedčať Židov, že Ježiš je zasľúbený Mesiáš.
044	ACT	018	006	Židia mu však odporovali a začali sa rúhať. Pavol si preto vytriasol prach z odevu a povedal: „Ak zahyniete, nebude to moja vina, sami ste si za to zodpovední. Odteraz sa budem venovať pohanom.“
044	ACT	018	007	Potom sa presťahoval k Títovi Justovi, ktorý býval hneď vedľa synagógy. Justus bol pohan, ktorý uveril v Boha.
044	ACT	018	008	Uveril aj predstavený synagógy Krispos s celou svojou rodinou. Aj mnohí ďalší z Korintu, ktorí počúvali Pavla, uverili a dali sa pokrstiť.
044	ACT	018	009	Raz v noci sa Pavlovi ukázal vo videní Pán a povedal mu: „Neboj sa! Len smelo hovor a nemlč!
044	ACT	018	010	Veď ja som s tebou a nikto ti neublíži. V tomto meste mi patrí mnoho ľudí.“
044	ACT	018	011	A tak zostal Pavol ešte rok a pol v Korinte a hlásal tam Božie slovo.
044	ACT	018	012	Keď sa stal rímskym miestodržiteľom v Achajsku Gallio, Židia sa spolčili proti Pavlovi, predviedli ho pred súd
044	ACT	018	013	a obžalovali ho: „Tento muž navádza ľudí, aby uctievali Boha spôsobom, ktorý je v rozpore so zákonom.“
044	ACT	018	014	Zatiaľ čo sa Pavol chystal prehovoriť, Gallio sa obrátil na jeho žalobcov: „Židia, keby šlo o nejaké bezprávie alebo zločin, vypočul by som vás.
044	ACT	018	015	Ale spory o slová, mená osôb alebo vaše zákony, vyriešte si to sami. Ja sa tým ako sudca zaoberať nebudem.“
044	ACT	018	016	A vyhnal ich zo súdnej siene.
044	ACT	018	017	Tu sa všetci vrhli na Sostena, predstaveného židovskej synagógy, a bili ho rovno pred Galliovými očami. On však do toho nezasiahol.
044	ACT	018	018	Pavol v Korinte ešte určitý čas zostal. Potom sa rozlúčil s bratmi a pobral sa loďou do Sýrie. Spolu s ním odišli aj manželia Priscila a Akvila. Predtým si dal Pavol v Kenchreách, východnom korintskom prístave, ostrihať vlasy podľa sľubu, ktorý urobil.
044	ACT	018	019	V Efeze sa rozlúčil s priateľmi a pobral sa do synagógy, kde debatoval so Židmi.
044	ACT	018	020	Prehovárali ho, aby sa u nich zdržal dlhšie, ale neprijal ich pozvanie.
044	ACT	018	021	Pri lúčení im však povedal: „Ak to bude Božia vôľa, ešte sa k vám vrátim.“
044	ACT	018	022	Z Efezu sa odplavil do Cézarey v Judsku a odtiaľ sa pešo vydal do Jeruzalema, aby sa pozdravil s miestnym zborom. Potom odcestoval do sýrskej Antiochie.
044	ACT	018	023	Strávil tam nejaký čas a znova sa pobral do Galácie a Frýgie. Ponavštevoval rad za radom všetky zbory a povzbudzoval veriacich vo viere.
044	ACT	018	024	Medzitým prišiel do Efezu Žid z Alexandrie, ktorý sa volal Apollo. Bol to výborný rečník a znalec Písma.
044	ACT	018	025	Už sa zoznámil s Ježišovým učením, o ktorom rozprával nadšene a správne, hoci poznal iba krst Jánov.
044	ACT	018	026	Odvážne kázal o Ježišovi aj v efezskej synagóge. Tam ho počuli Priscila a Akvila, pozvali ho k sebe a dôkladnejšie ho zoznámili s Božou cestou.
044	ACT	018	027	Apollo sa rozhodol ísť zvestovať radostnú správu do Acháje. Efezskí kresťania ho v tom povzbudili a dali mu aj odporúčajúci list pre tamojších kresťanov, aby ho srdečne prijali. Keď tam prišiel, bol veľkou pomocou pre všetkých, ktorí vďaka Božej milosti uverili.
044	ACT	018	028	Vedel totiž vynikajúco vyvracať argumenty Židov a na základe Písma dokazovať, že Ježiš je Mesiáš.
044	ACT	019	001	Kým bol Apollo v Korinte, prešiel Pavol hornatým vnútrozemím a prišiel do Efezu. Tu sa zoznámil so skupinou učeníkov.
044	ACT	019	002	Spýtal sa ich: „Keď ste uverili, prijali ste Ducha Svätého?“ Odpovedali mu: „Nie, o Duchu Svätom sme ani len nepočuli.“
044	ACT	019	003	Pavol pokračoval: „Čomu ste teda uverili, keď ste sa dali pokrstiť?“ „Tomu, čo učil Ján,“ odpovedali.
044	ACT	019	004	Tu im Pavol vysvetlil: „Ján krstil tých, ktorí oľutovali svoje hriechy a odvrátili sa od nich, ale nabádal ľudí, aby uverili v toho, kto príde po ňom, v Ježiša.“
044	ACT	019	005	Keď to počuli, dali sa pokrstiť v mene Ježiša Krista.
044	ACT	019	006	A len čo na nich Pavol položil ruky, zostúpil na nich Duch Svätý a hovorili cudzími jazykmi a prorokovali.
044	ACT	019	007	Tých mužov bolo asi dvanásť.
044	ACT	019	008	Potom išiel Pavol do synagógy. Tri mesiace tam každú sobotu smelo učil, diskutoval a presviedčal, že to, čo hovorí o Božom kráľovstve, je pravda.
044	ACT	019	009	Ale keď niektorí neústupne trvali na svojom, ba dokonca verejne hanobili Krista, Pavol od nich odišiel a odviedol so sebou aj tých, čo uverili. Každý deň potom kázal a diskutoval v prednáškovej sieni filozofa Tyrana,
044	ACT	019	010	čo trvalo dva roky, takže všetci obyvatelia provincie Ázia, Židia aj Gréci, počuli o Ježišovi.
044	ACT	019	011	A Boh konal prostredníctvom Pavla nezvyčajné zázraky.
044	ACT	019	012	Stačilo dokonca, ak ľudia vzali šatky alebo časti odevu, ktorých sa Pavol dotkol, priložili ich s vierou na chorých a tí boli uzdravení. Aj mnohých zlých duchov takto vyhnali.
044	ACT	019	013	Niektorí židovskí zaklínači, ktorí cestovali z mesta do mesta, sa pokúsili používať pri vyháňaní zlých duchov novú zaklínaciu formulku: „Zaklínam ťa v mene Ježiša, ktorého káže Pavol.“
044	ACT	019	014	Tak to robilo sedem synov židovského veľkňaza Skevu. Raz sa pokúsili takto uzdraviť človeka posadnutého démonmi.
044	ACT	019	015	Ale démon im odpovedal: „Ježiša aj Pavla poznám, ale kto ste vy?“
044	ACT	019	016	Potom sa na nich ten posadnutý človek vrhol, postŕhal z nich šaty a zmlátil tak, že napokon nahí a doráňaní museli utekať z domu.
044	ACT	019	017	To sa hneď rozchýrilo medzi Židmi aj Grékmi v Efeze, takže sa všetkých zmocnila bázeň a meno Pána Ježiša bolo vo veľkej úcte.
044	ACT	019	018	Prichádzali mnohí, ktorí už uverili a pred všetkými vyznávali, že aj oni sa kedysi venovali zaklínaniu.
044	ACT	019	019	Mnohí, ktorí sa zaoberali mágiou, prinášali svoje knihy a pred všetkými ich pálili. Odhadovalo sa, že mali cenu päťdesiattisíc drachiem.
044	ACT	019	020	Aj to bol dôkaz, že Božie slovo zasahovalo čoraz viac ľudí a malo na nich mocný vplyv.
044	ACT	019	021	Po týchto udalostiach sa Pavol rozhodol, že precestuje Macedónskom a cez Achajsko sa vráti do Jeruzalema. „Keď tam nejaký čas pobudnem, určite sa vyberiem do Ríma,“ povedal si.
044	ACT	019	022	Dvoch svojich pomocníkov, Timoteja a Erasta, poslal napred do Macedónska a sám zostal ešte nejaký čas v Ázii.
044	ACT	019	023	Práve v tom čase vypukli v Efeze vážne nepokoje kvôli novému učeniu.
044	ACT	019	024	Vyvolal ich zlatník Demeter, ktorý vyrábal strieborné napodobeniny chrámu gréckej bohyne Artemis, a poskytoval tak remeselníkom nemalé zisky.
044	ACT	019	025	Demeter ich zvolal spolu s ostatnými, ktorí vyrábali podobné veci, a povedal im: „Priatelia, veľmi dobre viete, že naše remeslo nám veľmi dobre vynáša.
044	ACT	019	026	No teraz, ako iste vidíte a počujete, príde si nejaký Pavol a popletie a zvedie mnohých ľudí nielen v Efeze, ale aj po celej Ázii. Vraví, že bohovia vytvorení ľudskými rukami nie sú nijakí bohovia.
044	ACT	019	027	Hrozí nám, že nielen prídeme o svoje zisky a že sa naším remeslom začne pohŕdať, ale že aj chrám veľkej bohyne Artemis stratí svoju vážnosť a sama bohyňa, ktorú si ctí celá Ázia, ba aj celý svet, príde o svoju slávu.“
044	ACT	019	028	Tieto slová rozzúrili zhromaždených remeselníkov a začali kričať: „Veľká je Artemis Efezanov!“
044	ACT	019	029	Pobúrenie postupne zachvátilo celé mesto. Ľudia sa hrnuli do amfiteátra a vliekli so sebou aj Gája a Aristarcha, Pavlových macedónskych sprievodcov.
044	ACT	019	030	Pavol chcel predstúpiť pred zhromaždený dav, ale učeníci mu v tom zabránili.
044	ACT	019	031	Aj niektorí vysokí úradníci provincie, ktorí mu boli naklonení, ho varovali, aby do amfiteátra nechodil.
044	ACT	019	032	Každý kričal niečo iné, vládol tu náramný zmätok a väčšina ani nevedela, načo sa vlastne zišli.
044	ACT	019	033	Židia postrčili dopredu Alexandra a niektorý z davu na neho začali pokrikovať. Zakýval rukou a chcel povedať niečo na obhajobu.
044	ACT	019	034	Ale keď zástup zistil, že je to Žid, znova spustil krik a takmer dve hodiny volali: „Veľká je Artemis Efezanov! Veľká je Artemis Efezanov!“
044	ACT	019	035	Konečne došiel predstavený mestskej rady a podarilo sa mu utíšiť dav: „Občania Efezu! Našiel by sa na svete niekto, kto by nevedel, že mesto Efez je strážcom chrámu veľkej Artemidy a kameňa, ktorý padol z neba?
044	ACT	019	036	Keďže o tom niet pochýb, upokojte sa a neurobte nič unáhlené.
044	ACT	019	037	Priviedli ste sem týchto ľudí. Ale oni predsa neznesvätili chrám, ani sa nerúhali našej bohyni.
044	ACT	019	038	A ak sa Demeter a ostatní remeselníci chcú na niekoho ponosovať, na to sú verejné súdne zasadnutia a sú tu aj rímske úrady, tam sa to môže prerokovať.
044	ACT	019	039	A ak máte nejaké iné požiadavky, môže sa to vyriešiť na riadne zvolanom stretnutí občanov.
044	ACT	019	040	Inak hrozí nebezpečenstvo, že budeme za dnešné udalosti obvinení zo vzbury. Nie je totiž nič, čím by sme mohli toto stretnutie obhájiť.“
044	ACT	019	041	Po týchto slovách rozpustil zhromaždenie.
044	ACT	020	001	Keď rozruch utíchol, zvolal Pavol učeníkov, aby ich povzbudil. Zároveň sa s nimi rozlúčil a vybral sa do Macedónska.
044	ACT	020	002	Prechádzal krajinou a všetkých učeníkov povzbudzoval. Dostal sa takto do Grécka,
044	ACT	020	003	kde strávil tri mesiace. Odtiaľ sa chystal odplaviť do Sýrie, no dozvedel sa, že Židia na neho pripravili pascu, preto sa rozhodol vrátiť naspäť do Macedónska.
044	ACT	020	004	Sprevádzali ho Sopatros, Pyrrhov syn z Berei, Aristarchos a Sekundus z Tesaloniky, Gájus z Derbe, Timotej, Tychikos a Trofimos z Ázie.
044	ACT	020	005	Tí šli napred a čakali na nás v Troade.
044	ACT	020	006	Hneď po sviatkoch nekvaseného chleba sme vyplávali z Filíp a o päť dní sme sa dostali do Troady, kde sme sa zdržali týždeň.
044	ACT	020	007	V sobotu večer sa tamojší zbor spolu s nami zišiel na spoločné stretnutie spojené s jedlom. Pavol kázal, a keďže mal na druhý deň odcestovať, hovoril až do polnoci.
044	ACT	020	008	V hornej miestnosti, v ktorej boli zídení, bolo veľa lámp.
044	ACT	020	009	Jeden mladík, zvaný Eutychus, sedel na obloku, a pretože Pavol hovoril dlho, zadriemal a spadol z druhého poschodia. Keď ho zdvihli, bol mŕtvy.
044	ACT	020	010	Pavol zbehol k nemu, sklonil sa nad ním, objal ho a povedal: „Neznepokojujte sa, žije.“
044	ACT	020	011	Vrátili sa hore a pri spoločnom jedle s nimi Pavol diskutoval až do svitania a potom odišiel.
044	ACT	020	012	Eutychus sa vrátil domov živý a to ich nesmierne povzbudilo.
044	ACT	020	013	Nastúpili sme na loď a odplavili sme sa do Assa, kde sa k nám mal pripojiť Pavol. Šiel totiž po súši, kým my ostatní sme na jeho príkaz cestovali loďou.
044	ACT	020	014	V Asse sme sa stretli, vzali sme ho na loď a pokračovali loďou do Mitylény.
044	ACT	020	015	Odtiaľ sme plávali ďalej a na druhý deň sme sa dostali do blízkosti ostrova Chios, ďalší deň k ostrovu Samos a na tretí deň sme zakotvili v Miléte.
044	ACT	020	016	Pavol sa úmyselne vyhol Efezu, lebo nechcel stratiť v Ázii veľa času. Veľmi chcel, ak by to bolo len trochu možné, stráviť Turíce v Jeruzaleme.
044	ACT	020	017	Z Milétu poslal Pavol odkaz do Efezu, že by sa rád stretol a pozhováral so staršími zboru.
044	ACT	020	018	Keď prišli, povedal im: „Dobre viete, ako som žil po celý ten čas, čo som bol s vami, odkedy som prišiel do Ázie.
044	ACT	020	019	Slúžil som Pánovi so všetkou pokorou, neraz so slzami, vystavený skúškam, ktoré som musel znášať pre nástrahy Židov.
044	ACT	020	020	A nikdy som sa vám verejne ani po rodinách nezdráhal hovoriť to, čo by pre vás mohlo byť užitočné.
044	ACT	020	021	Židom aj Grékom som rovnako zdôrazňoval, že musia zanechať svoje hriechy, obrátiť sa k Bohu a uveriť v Ježiša Krista, nášho Pána.
044	ACT	020	022	A teraz ma Duch Svätý nabáda, aby som išiel do Jeruzalema, hoci neviem presne, čo ma tam čaká.
044	ACT	020	023	Viem len to, že mi Duch Svätý v každom meste, ktorým sme prechádzali, pripomínal, že ma tam čaká väzenie a útrapy.
044	ACT	020	024	Ale môj život nemá pre mňa žiadnu cenu. Záleží mi len na tom, aby som dokončil svoje poslanie a úlohu, ktorou ma Ježiš poveril: niesť ľuďom radostnú zvesť o Božej milosti.
044	ACT	020	025	A teraz viem, že nikto z vás, ktorým som na svojich cestách hlásal Božie kráľovstvo, ma už neuvidí.
044	ACT	020	026	S čistým svedomím môžem povedať, že ak niekto zahynie, nebudem niesť na tom vinu,
044	ACT	020	027	lebo som vám oznámil celý Boží plán na záchranu človeka a nič som nezamlčal.
044	ACT	020	028	A tak dávajte pozor na seba aj na celé spoločenstvo, ktoré vám ako pastierom, zveril Duch Svätý. Buďte pastiermi Božej cirkvi, ktorú si Boh získal krvou vlastného Syna.
044	ACT	020	029	Viem, že po mojom odchode sa medzi vás vkradnú draví vlci a narobia v stáde škody.
044	ACT	020	030	Dokonca aj niektorí z vás začnú prekrúcať pravdu, len aby učeníkov strhli za sebou.
044	ACT	020	031	Buďte preto ostražití! Majte na pamäti tie tri roky, ktoré som s vami strávil, a že som celý čas, vo dne v noci, vychovával aj so slzami v očiach každého z vás.
044	ACT	020	032	Teraz vás zverujem Bohu a slovu jeho milosti, ktoré má moc vás zdokonaľovať a zabezpečiť vám dedičský podiel medzi jeho vernými.
044	ACT	020	033	Nikdy som od nikoho nežiadal zlato, striebro, ani odev.
044	ACT	020	034	Viete, že som si vlastnými rukami zarábal na to, čo som potreboval ja i moji druhovia.
044	ACT	020	035	Chcel som vám zároveň ukázať príklad, ako máme pracovať, pomáhať slabým a pamätať na slová Pána Ježiša: ‚Blahoslavenejšie je dávať ako prijímať.‘“
044	ACT	020	036	Keď dohovoril, kľakol si a modlil sa s nimi.
044	ACT	020	037	Všetci sa nahlas rozplakali, objímali ho a lúčili sa s ním.
044	ACT	020	038	Najväčšmi ich rozžialili jeho slová, že ho už nikdy neuvidia. Napokon ho vyprevadili až k lodi.
044	ACT	021	001	Keď sme sa rozlúčili s bratmi z Efezu, nastúpili sme na loď a plavili sme sa priamo na ostrov Kós, na druhý deň na Rodos a odtiaľ do prístavu Patara.
044	ACT	021	002	Tam sme našli loď, ktorá sa plavila do Fenície; nastúpili sme na ňu a vyplávali sme.
044	ACT	021	003	Priblížili sme sa na dohľad k Cypru, ale minuli sme ho z južnej strany, a zamierili sme k Sýrii. Pristáli sme v prístave Týrus, kde mala loď vyložiť náklad.
044	ACT	021	004	Vyhľadali sme tam miestnych kresťanov a strávili sme s nimi sedem dní. Oni však, vedení Svätým Duchom, varovali Pavla, aby do Jeruzalema nechodil;
044	ACT	021	005	no keď náš čas uplynul, vydali sme sa znova na cestu. Všetci učeníci i so ženami a deťmi nás vyprevadili až za mesto. Na brehu sme si spoločne kľakli a modlili sa.
044	ACT	021	006	Potom sme sa rozlúčili, nastúpili sme na loď a oni sa vrátili domov.
044	ACT	021	007	Z Týru sme pokračovali v plavbe až do Ptolemaidy, kde sme tiež pozdravili bratov, no zostali sme tam iba jeden deň.
044	ACT	021	008	Z Ptolemaidy sme teda na druhý deň odišli ďalej do Cézarey. Tam sme bývali v dome evanjelistu Filipa, ktorý bol jedným zo siedmich diakonov.
044	ACT	021	009	Jeho štyri slobodné dcéry mali prorocký dar.
044	ACT	021	010	Po niekoľkých dňoch nášho pobytu pricestoval z Judska Agabus, ktorý mal tiež prorocký dar.
044	ACT	021	011	Prišiel k nám, vzal Pavlov opasok, spútal si ním ruky aj nohy a povedal: „Duch Svätý hovorí, že majiteľa tohto opasku Židia v Jeruzaleme takto spútajú a vydajú pohanom.“
044	ACT	021	012	Keď sme to počuli, začali sme všetci, my aj tamojší bratia, prehovárať Pavla, aby nešiel do Jeruzalema.
044	ACT	021	013	Ale on nás napomenul: „Prečo plačete a zraňujete tak moje srdce? Veď ja som odhodlaný dať sa v Jeruzaleme nielen spútať, ale aj zomrieť pre Pána Ježiša!“
044	ACT	021	014	Videli sme, že je márne ho prehovárať, prestali sme a povedali: „Nech sa stane Božia vôľa.“
044	ACT	021	015	Potom sme sa pripravili na cestu a vydali sme sa do Jeruzalema.
044	ACT	021	016	Sprevádzali nás niektorí učeníci z Cézarey a doviedli nás k Mnázonovi, ktorý pochádzal z Cypru a bol jedným z prvých kresťanov. U neho sme sa mali ubytovať.
044	ACT	021	017	Po našom príchode do Jeruzalema nás tamojší bratia prijali veľmi srdečne.
044	ACT	021	018	Hneď na druhý deň sme prišli k Jakubovi, kde sa zišli aj všetci starší.
044	ACT	021	019	Pavol sa s nimi zvítal a potom podrobne vyrozprával, aké zázračné veci konal Boh jeho prostredníctvom medzi pohanmi.
044	ACT	021	020	S radosťou ho počúvali a oslavovali za to Boha. Ale potom povedali Pavlovi: „Vieš, milý brat, aj tu tisícky Židov uverili v Krista, no sú pritom horlivými zástancami zákona.
044	ACT	021	021	O tebe sa však povráva, že presviedčaš Židov, ktorí žijú medzi pohanmi, aby sa vzdali Mojžišovho zákona, nedávali obrezávať svojich synov a celkom zavrhli staré židovské obyčaje.
044	ACT	021	022	Čo teraz? Nepochybne sa dozvedia, že si prišiel.
044	ACT	021	023	Radíme ti preto urobiť nasledovné: Medzi nami sú štyria muži, ktorí sa zaviazali plniť sľub.
044	ACT	021	024	Pridaj sa k nim, podrob sa očistnému obradu a zaplať za nich, čo je predpísané. Potom si budú môcť dať ostrihať hlavu. Takto budú vidieť, že to, čo o tebe počuli, nie je pravda, ale naopak, že si Zákon vážiš a žiješ podľa neho.
044	ACT	021	025	Pre obrátených pohanov však platí naše rozhodnutie, v ktorom sme im písomne oznámili, že nemajú jesť mäso obetované modlám, krv, ani mäso zo zadusených zvierat, a aby sa vystríhali smilstva.“
044	ACT	021	026	Na ďalší deň sa Pavol spolu s tými mužmi podrobil očistnému obradu. Potom šiel do chrámu a oznámil, kedy sa skončia očistné dni a že za každého z nich bude prinesená obeť.
044	ACT	021	027	Keď sa končilo tých sedem dní, uvideli Pavla v chráme Židia z Malej Ázie. Poštvali proti nemu okolostojacich, chytili ho
044	ACT	021	028	a kričali: „Izraeliti! Poďte sem! Tu máte toho odpadlíka! Všade hlása bludy a nič mu nie je sväté: ani naše vyvolenie, ani Zákon, ani chrám. Teraz sem dokonca priviedol pohanov, aby zneuctil toto sväté miesto.“
044	ACT	021	029	Predtým totiž zazreli v meste Pavla s Trofimom z Efezu a nazdávali sa, že ho Pavol priviedol do chrámu.
044	ACT	021	030	V celom meste vznikol obrovský rozruch a ľudia sa zbiehali zo všetkých strán. Medzitým vyviedli Pavla z vnútorného chrámového nádvoria a hneď za ním zavreli brány.
044	ACT	021	031	Už-už by ho chceli zabiť, no veliteľ rímskej posádky dostal hlásenie, že sa celý Jeruzalem búri.
044	ACT	021	032	Ihneď vyslal na nádvorie dôstojníkov a vojakov. Keď ľudia zbadali veliteľa a vojakov, prestali Pavla biť.
044	ACT	021	033	Veliteľ pristúpil k Pavlovi, dal ho zatknúť a rozkázal, aby ho spútali dvoma reťazami. Potom začal vyšetrovať, kto je to a čo urobil.
044	ACT	021	034	Z davu vykrikoval každý čosi iné. Veliteľ videl, že sa pre obrovský hluk nič rozumné nedozvie, preto dal Pavla odviesť do pevnosti.
044	ACT	021	035	Keď sa Pavol dostal ku schodom, dav doňho tak dorážal, že ho vojaci museli niesť.
044	ACT	021	036	Celý ten rozzúrený dav sa totiž hrnul za nimi a kričal: „Zabite ho!“
044	ACT	021	037	Kým ho odviedli do pevnosti, spýtal sa Pavol veliteľa: „Mohol by som ťa o niečo poprosiť?“ Veliteľ sa začudoval: „Ty vieš po grécky?
044	ACT	021	038	Ja som si myslel, že si ten Egypťan, čo sa nedávno pokúsil vyvolať povstanie a vyviedol na púšť štyri tisíc rebelantov.“
044	ACT	021	039	Pavol mu odpovedal: „Ja som Žid z významného mesta Tarzu v Cilícii. Dovoľ mi, prosím, prehovoriť k tým ľuďom.“
044	ACT	021	040	Veliteľ súhlasil. Pavol, sa postavil na schody a dal pokyn rukou na znamenie, že chce hovoriť. Dav stíchol a Pavol začal po hebrejsky:
044	ACT	022	001	„Bratia a otcovia! Vypočujte si teraz, prosím, moju obhajobu.“
044	ACT	022	002	Keď počuli, že sa im prihovoril v ich rodnom jazyku, nastalo ešte väčšie ticho.
044	ACT	022	003	„Som Žid, narodil som sa v Tarze v Cilícii, ale vychovaný som bol tu, v Jeruzaleme. Ako žiak Gamaliela som sa naučil zachovávať zákony našich otcov. Horlil som za Boha rovnako, ako to robíte vy dnes.
044	ACT	022	004	Preto som až na smrť nenávidel učenie Ježiša Krista a jeho vyznávačov, mužov aj ženy som dával zatýkať a väzniť.
044	ACT	022	005	To mi môže dosvedčiť veľkňaz aj celá najvyššia rada. Raz som si od nej dokonca vyžiadal odporúčajúce listy pre židovskú obec v Damasku. Vybral som sa tam, aby som tamojších stúpencov novej viery priviedol v putách do Jeruzalema a dal ich potrestať.
044	ACT	022	006	No počujte, čo sa stalo: Keď som sa okolo poludnia blížil k Damasku, zrazu sa okolo mňa rozžiarilo oslepujúce svetlo z neba.
044	ACT	022	007	Padol som na zem a počul som hlas: ‚Saul, Saul, prečo ma prenasleduješ?‘
044	ACT	022	008	Ozval som sa: ‚Kto si, Pane?‘ Odpovedal mi: ‚Som Ježiš z Nazareta, ktorého ty prenasleduješ.‘
044	ACT	022	009	Moji sprievodcovia boli takisto oslepení tým svetlom, ale nepočuli toho, ktorý ku mne prehovoril.
044	ACT	022	010	Spýtal som sa: ‚Čo mám robiť, Pane?‘ A Pán mi povedal: ‚Vstaň! Choď do Damasku, a tam sa dozvieš, čo máš ďalej robiť.‘
044	ACT	022	011	Jas toho svetla ma celkom oslepil, preto ma museli moji druhovia vziať za ruku a doviesť až do Damasku.
044	ACT	022	012	Tam žil istý muž, ktorý sa volal Ananiáš. Bol veľmi zbožný a usiloval sa svedomite dodržiavať všetky Božie príkazy, takže sa tešil dobrej povesti u všetkých Židov v Damasku.
044	ACT	022	013	Ten ma vyhľadal a povedal mi: ‚Milý brat Saul, opäť budeš vidieť.‘ V tej chvíli sa mi vrátil zrak a uvidel som ho.
044	ACT	022	014	A ešte mi povedal: ‚Boh našich otcov si ťa vyvolil, aby si poznal jeho vôľu, videl toho Spravodlivého a počul ho hovoriť.
044	ACT	022	015	Staneš sa jeho svedkom pred celým svetom a všade budeš rozprávať, čo si videl a počul.
044	ACT	022	016	Neváhaj teda, daj sa pokrstiť na znamenie, že si očistený od hriechov, a vyznávaj, že je tvojím Pánom.‘
044	ACT	022	017	Keď som sa potom vrátil naspäť do Jeruzalema a modlil som sa v chráme, dostal som sa do vytrženia.
044	ACT	022	018	Uvidel som Pána, ktorý mi povedal: ‚Čo najrýchlejšie odíď z Jeruzalema, lebo tvojmu svedectvu o mne nik neuverí.‘
044	ACT	022	019	Odpovedal som: ‚Pane, oni predsa vedia, že práve ja som dával zatvárať do žalára a biť v synagógach tých, ktorí v teba veria.
044	ACT	022	020	A keď tiekla krv tvojho svedka Štefana, aj ja som bol pri tom, schvaľoval som to a strážil som šaty tým, ktorí ho kameňovali.‘
044	ACT	022	021	Ale Pán mi povedal: ‚Choď, lebo ťa chcem poslať ďaleko k pohanom.‘“
044	ACT	022	022	Počúvali ho až do chvíle, kým sa nezmienil o pohanoch. Potom však opäť začali kričať: „Preč s tým zradcom. Nesmie zostať nažive!“
044	ACT	022	023	A naďalej kričali, strhávali si zo seba šaty a hádzali do vzduchu prach.
044	ACT	022	024	Veliteľ dal Pavla rýchlo odviesť do pevnosti, rozkázal, aby ho zbičovali a vypočuli. Chcel sa dozvedieť, prečo sa dav naňho tak rozzúril.
044	ACT	022	025	Keď ho už priviazali, obrátil sa Pavol na veliaceho dôstojníka: „Smiete bičovať rímskeho občana a navyše bez súdneho vyšetrenia?“
044	ACT	022	026	Dôstojník zašiel za veliteľom a hlásil mu to: „Čo to chceš robiť? Ten človek je rímsky občan!“
044	ACT	022	027	Veliteľ pristúpil k Pavlovi a spýtal sa ho: „Je pravda, že si rímsky občan?“ Odpovedal: „Áno, som.“
044	ACT	022	028	Veliteľ namietol: „Aj ja som. No ja som za to občianske právo zaplatil ťažké peniaze!“ „A ja som sa ako rímsky občan už narodil,“ povedal Pavol.
044	ACT	022	029	Tu sa vojaci, ktorí ho mali biť a vypočúvať, ihneď stiahli. Aj veliteľ sa preľakol, keď sa dozvedel, že Pavol je rímsky občan a on ho dal spútať.
044	ACT	022	030	Veliteľ chcel zistiť, z čoho Židia vlastne Pavla obviňujú. Na druhý deň ho dal vyviesť z väzenia a rozkázal, aby sa zišli veľkňazi i celá veľrada.
044	ACT	023	001	Pavol sa zahľadel členom veľrady do očí a povedal: „Bratia! Až dodnes žijem s čistým svedomím pred Bohom.“
044	ACT	023	002	Po týchto slovách rozkázal veľkňaz Ananiáš tým, čo stáli pri Pavlovi, aby ho udreli po ústach.
044	ACT	023	003	Ale Pavol zvolal: „Boh bude biť teba, ty pokrytec! Aký si to sudca? Chceš ma súdiť podľa zákona, a pritom proti Zákonu prikazuješ, aby ma bili.“
044	ACT	023	004	No tí, čo stáli vedľa Pavla, ho napomenuli: „Ako si dovoľuješ urážať veľkňaza?“
044	ACT	023	005	Pavol sa ospravedlnil: „Nevedel som, bratia, že je to veľkňaz. A v Písme sa naozaj hovorí: ‚Nehovor zle o vládcovi svojho ľudu!‘“
044	ACT	023	006	Pavol vedel, že vo veľrade sú zastúpené dve strany: saduceji a farizeji. Preto nahlas zvolal: „Bratia, som farizej ako všetci moji predkovia. Stojím dnes pred súdom, lebo verím vo vzkriesenie mŕtvych!“
044	ACT	023	007	Hneď ako to povedal, rozpútala sa hádka medzi farizejmi a saducejmi a veľrada sa rozdelila.
044	ACT	023	008	Saduceji totiž popierajú vzkriesenie i existenciu duchovného sveta, kým farizeji toto všetko vyznávajú.
044	ACT	023	009	Strhol sa veľký krik. Niektorí učitelia zákona spomedzi farizejov sa postavili a začali rázne namietať: „Nič zlé na ňom nevidíme. Čo ak k nemu naozaj prehovoril duch alebo anjel?“
044	ACT	023	010	Hádka sa tak vyostrila, až sa veliteľ zľakol, že Pavla roztrhajú na kúsky. Dal preto príkaz, aby vojaci zišli dolu, násilím vytrhli Pavla z ich rúk a odviedli ho do pevnosti.
044	ACT	023	011	Tej noci sa Pavlovi ukázal Pán a povzbudil ho: „Neboj sa, Pavol! Ako si o mne svedčil v Jeruzaleme, tak musíš svedčiť aj v Ríme.“
044	ACT	023	012	Na druhé ráno sa stretli Židia a zaprisahali sa, že nebudú jesť ani piť, kým Pavla nezabijú.
044	ACT	023	013	Bolo ich viac ako štyridsať.
044	ACT	023	014	Zašli k veľkňazom a starším, oznámili im: „Zaviazali sme sa prísahou, že nevezmeme nič do úst, kým Pavla nezabijeme.
044	ACT	023	015	Vy a veľrada si u veliteľa vyžiadajte, aby dal znova Pavla predviesť pod zámienkou, že chcete dôkladnejšie vyšetriť jeho prípad. A my sa ho zmocníme a zabijeme ho skôr, ako príde na miesto.“
044	ACT	023	016	O týchto úkladoch sa dozvedel syn Pavlovej sestry. Zašiel za Pavlom do pevnosti a oznámil mu.
044	ACT	023	017	Pavol si zavolal službukonajúceho dôstojníka a požiadal ho: „Zaveď tohto mladíka k veliteľovi, má pre neho dôležitú správu.“
044	ACT	023	018	Dôstojník ho teda vzal k veliteľovi a povedal: „Zavolal ma väzeň Pavol so žiadosťou, aby som tohto mladíka zaviedol k tebe. Vraj má nejakú dôležitú správu.“
044	ACT	023	019	Veliteľ chlapca prijal a medzi štyrmi očami sa ho opýtal: „O čo ide?“
044	ACT	023	020	„Židia sa dohodli, že ťa požiadajú, aby si zajtra dal predviesť Pavla pred veľradu. Budú sa tváriť, že ho chcú dôkladnejšie vypočuť.
044	ACT	023	021	Never im! cestou bude totiž na Pavla striehnuť viac ako štyridsať mužov. Zaprisahali sa, že nebudú ani jesť, ani piť, kým ho nezabijú. Sú odhodlaní na všetko a čakajú iba na tvoj súhlas.“
044	ACT	023	022	Veliteľ prepustil chlapca a povedal mu: „Pred nikým ani len nemukni, čo si mi prezradil.“
044	ACT	023	023	Veliteľ si ihneď zavolal dvoch dôstojníkov a prikázal im: „Pripravte na deviatu hodinu večer dvesto pešiakov, sedemdesiat jazdcov a dvesto kopijníkov na cestu do Cézarey.
044	ACT	023	024	Dajte koňa aj Pavlovi a postarajte sa, aby ste ho dopravili k miestodržiteľovi Felixovi.“
044	ACT	023	025	Potom napísal list tohto znenia:
044	ACT	023	026	„Klaudius Lyziáš pozdravuje veľaváženého miestodržiteľa Felixa.
044	ACT	023	027	Muža, ktorého ti posielam, chytili Židia a chceli ho zabiť. Keď som sa dozvedel, že je to rímsky občan, zakročil som so svojím oddielom a vytrhol im ho z rúk.
044	ACT	023	028	Aby som zistil, z čoho ho vlastne obviňujú, predviedol som ho pred ich veľradu.
044	ACT	023	029	Ukázalo sa, že nejde o nijaký vážny zločin, ktorý by si zasluhoval väzenie alebo smrť, ale iba o spory okolo ich zákona.
044	ACT	023	030	Dostal som však správu, že ho chcú úkladne zavraždiť, preto ho posielam k tebe. Zároveň som dal na vedomie žalobcom, aby sa so žalobou proti nemu obrátili na teba.“
044	ACT	023	031	Ešte v tú noc sa vojaci s Pavlom podľa rozkazu dostali do Antipatridy.
044	ACT	023	032	Ráno sa vrátili do pevnosti a Pavla sprevádzali na ďalšej ceste už len jazdci.
044	ACT	023	033	Keď dorazili do Cézarey, odovzdali miestodržiteľovi list aj Pavla.
044	ACT	023	034	Felix si prečítal odkaz a spýtal sa Pavla, z ktorej provincie pochádza. Keď sa dozvedel, že je z Cilície,
044	ACT	023	035	povedal: „Vypočujem ťa, až prídu tvoji žalobcovia.“ Potom dal príkaz, aby Pavla strážili v Herodesovom paláci.
044	ACT	024	001	O päť dní prišiel do Cézarey sám veľkňaz Ananiáš v sprievode niekoľkých členov veľrady a právneho zástupcu Tertula, aby podali u miestodržiteľa žalobu na Pavla.
044	ACT	024	002	Predvolali Pavla a Tertulus predniesol obžalobu: „Vznešený Felix! Tvojou zásluhou žijeme v mieri a vďaka tvojej prezieravej starostlivosti sa nášmu národu žije čoraz lepšie.
044	ACT	024	003	To vždy a všade uznávame s nesmiernou vďačnosťou.
044	ACT	024	004	Nechcem ťa dlho zdržiavať, no prosím ťa, aby si bol taký láskavý a krátko nás vypočul.
044	ACT	024	005	Zistili sme totiž, že tento človek je veľmi nebezpečný, po celom svete vyvoláva medzi Židmi nepokoje a je vodcom nazarejskej sekty.
044	ACT	024	006	Pokúsil sa dokonca znesvätiť chrám. [Pritom sme ho chytili a chceli súdiť podľa našich zákonov.
044	ACT	024	007	Ale veliteľ Lyziáš nám ho násilne vytrhol z rúk
044	ACT	024	008	a rozkázal, aby jeho žalobcovia prišli k tebe a aby bol súdený podľa rímskych zákonov.] Keď ho budeš vypočúvať, sám sa môžeš presvedčiť, že naša obžaloba sa zakladá na pravde.“
044	ACT	024	009	Aj ostatní Židia sa pripojili k obžalobe a potvrdili, že všetko, čo Tertulus povedal, je pravda.
044	ACT	024	010	Na miestodržiteľov pokyn sa Pavol začal obhajovať: „Viem, že už dlhé roky vykonávaš úrad sudcu v tomto národe. Preto sa budem pred tebou obhajovať s dôverou.
044	ACT	024	011	Môžeš si presne zistiť, že len pred dvanástimi dňami som prišiel do Jeruzalema vzdať Bohu poklonu v chráme.
044	ACT	024	012	Ale ani v chráme, ani v synagógach, ani na uliciach ma nikto nepristihol, že by som s niekým debatoval, alebo dokonca vyvolával vzburu medzi ľudom.
044	ACT	024	013	Tí, ktorí na mňa teraz žalujú, nemajú proti mne žiadny dôkaz.
044	ACT	024	014	Ale k jednému sa priznávam otvorene: slúžim Bohu našich predkov spôsobom, ktorý oni pokladajú za sektárstvo. Pevne verím všetkému, čo je napísané v Mojžišovom zákone a v prorockých knihách.
044	ACT	024	015	A pevne dúfam, rovnako ako títo muži, že Boh raz vzkriesi z mŕtvych spravodlivých aj nespravodlivých.
044	ACT	024	016	Práve táto viera ma nabáda, aby som sa usiloval zachovať si čisté svedomie pred Bohom aj pred ľuďmi.
044	ACT	024	017	A tak po mnohých rokoch som sa vrátil, aby som svojmu národu odovzdal peňažnú podporu od iných národov a priniesol obeť v chráme.
044	ACT	024	018	A vtedy ma tam pri očistnom obrade zazreli. No nebol tam ani zhluk ľudí, ani nedošlo k nijakým výtržnostiam.
044	ACT	024	019	Boli tam, pravda, niektorí Židia z Malej Ázie. Tí by mali byť teraz tu, ak niečo proti mne majú.
044	ACT	024	020	Alebo nech tí, čo sú tu prítomní, povedia, z akého zločinu ma usvedčili, keď som stál pred veľradou.
044	ACT	024	021	Iba ak by mali na mysli tú jedinú vec, ktorý som zakričal, keď som stál pred nimi: ‚Pre vieru vo vzkriesenie ma dnes súdite!‘“
044	ACT	024	022	Felix, ktorý už bol oboznámený s kresťanským učením, odročil preto rokovanie s odôvodnením: „Váš spor rozhodnem až potom, keď príde veliteľ Lyziáš.“
044	ACT	024	023	Dôstojníkovi potom prikázal, aby Pavla držal len v ľahkej väzbe a nebránil jeho priateľom, keby mu chceli nejako poslúžiť.
044	ACT	024	024	O niekoľko dní prišiel Felix so svojou manželkou Druzilou, ktorá bola Židovka. Dal si zavolať Pavla a nechal si od neho rozprávať o viere v Ježiša Krista.
044	ACT	024	025	Keď sa však Pavol dotkol problému spravodlivosti, sebaovládania a budúceho súdu, Felix znervóznel a povedal: „Nadnes stačí. Keď budem mať čas, dám si ťa zase zavolať.“
044	ACT	024	026	A naozaj, často posielal po Pavla a debatoval s ním, ale zrejme najmä preto, že čakal od neho nejaký úplatok.
044	ACT	024	027	Aby si získal priazeň Židov, nechával Pavla naďalej vo väzení. Tak to trvalo dva roky, kým Felixa nevystriedal v úrade Porcius Festus.
044	ACT	025	001	Na tretí deň po prevzatí úradu odcestoval Festus z Cézarey do Jeruzalema.
044	ACT	025	002	Tam ho vyhľadali veľkňazi a ďalší židovskí predstavitelia a predniesli mu svoju žalobu proti Pavlovi.
044	ACT	025	003	Usilovali sa získať jeho priazeň a prehovoriť ho, aby dal previesť Pavla naspäť do Jeruzalema. Chceli však Pavla cestou prepadnúť a zavraždiť.
044	ACT	025	004	Festus im odpovedal: „Pavol je vo väzbe v Cézarey, kam sa ja sám čoskoro vrátim.
044	ACT	025	005	Vyšlite so mnou tých, čo majú medzi vami moc, a ak toho človeka z niečoho obviňujete, vzneste žalobu tam.“
044	ACT	025	006	Po ôsmich či desiatich dňoch sa Festus vrátil do Cézarey. Hneď na druhý deň zvolal súd a rozkázal predviesť Pavla.
044	ACT	025	007	Len čo ho priviedli, zástupcovia z Jeruzalema ho obkľúčili a zasypali mnohými vážnymi obvineniami, ktoré však nemohli nijako dokázať.
044	ACT	025	008	Pavol sa však obhajoval: „Neporušil som ani židovské zákony, ani som neznesvätil chrám, ani som sa nestaval proti rímskej vláde.“
044	ACT	025	009	Festus sa chcel zapáčiť Židom, preto navrhol Pavlovi: „Chceš ísť do Jeruzalema a tam byť súdený v mojej prítomnosti?“
044	ACT	025	010	Pavol však povedal: „Stojím teraz pred cisárskym súdom, ktorý ma má súdiť. Proti Židom som sa ničím neprevinil a ty to veľmi dobre vieš.
044	ACT	025	011	Ak som vinný a vykonal som niečo, čo si zasluhuje smrť, som ochotný zomrieť. Ale ak sú ich žaloby proti mne nepodložené, nik nemá právo vydať ma do ich rúk. Preto sa odvolávam k cisárovi!“
044	ACT	025	012	Festus sa šiel poradiť so svojimi radcami a potom oznámil: „Keďže si sa odvolal k cisárovi, pôjdeš k cisárovi.“
044	ACT	025	013	O niekoľko dní zavítal do Cézarey kráľ Herodes Agrippa so svojou sestrou Berenikou. Prišli pozdraviť Festa
044	ACT	025	014	a zdržali sa uňho niekoľko dní. Pri jednej príležitosti im Festus predložil Pavlov prípad: „Zdedil som tu po Felixovi zvláštneho väzňa.
044	ACT	025	015	Keď som bol v Jeruzaleme, žalovali naňho veľkňazi a ostatní židovskí vodcovia a žiadali odo mňa rozsudok smrti.
044	ACT	025	016	Pravdaže, poučil som ich, že rímske právo nikoho neodsúdi, kým nevypočuje obidve strany, a že každý musí dostať možnosť obhajovať sa.
044	ACT	025	017	Keď sem prišli z Jeruzalema jeho žalobcovia, ihneď som zvolal súd a rozkázal som priviesť toho muža.
044	ACT	025	018	Predpokladal som, že jeho žalobcovia predložia obvinenia z nejakých zločinov, no nestalo sa tak.
044	ACT	025	019	Išlo len o nejaké ich náboženské spory a o nejakého mŕtveho Ježiša, o ktorom Pavol tvrdí, že žije.
044	ACT	025	020	Keďže som si nebol istý, ako celú vec vyriešiť, navrhol som mu, aby sa súd konal priamo v Jeruzaleme.
044	ACT	025	021	Ale Pavol sa odvolal a žiadal, aby zostal vo väzbe až do cisárovho rozhodnutia. A tak je tu vo väzení, kým budem mať príležitosť poslať ho do Ríma.“
044	ACT	025	022	Agrippa povedal: „Ten človek ma zaujíma, rád by som ho vypočul.“ Festus mu sľúbil: „Zajtra budeš mať možnosť.“
044	ACT	025	023	Na druhý deň prišli Agrippa a Berenika s celou kráľovskou pompou do veľkej siene. Sprevádzali ich vysokí dôstojníci a poprední mestskí hodnostári. Festus dal príkaz, aby priviedli Pavla.
044	ACT	025	024	Povedal: „Kráľ Agrippa a vážení prítomní! Toto je človek, na ktorého sa sťažovali Židia v Jeruzaleme aj tu. Veľmi hlasno naliehajú, že musí zomrieť.
044	ACT	025	025	Ja som však zistil, že tento človek nevykonal nič, za čo by si zaslúžil smrť. Ale keďže sa odvolal na jeho cisárske veličenstvo, rozhodol som, že ho k nemu pošlem.
044	ACT	025	026	Nemám však nič, čo by som mohol uviesť do obžaloby, ktorú musím cisárovi poslať. Preto som ho dal znova predvolať pred vás, najmä pred teba, kráľ Agrippa, aby ste ho vypočuli a aby som mohol uviesť dôvod obžaloby.
044	ACT	025	027	Pokladám totiž za nerozumné poslať väzňa k cisárovi bez udania viny.“
044	ACT	026	001	Agrippa vyzval Pavla: „Je ti dovolené prehovoriť na svoju obhajobu.“ Pavol zdvihol ruku na spôsob rečníkov a začal hovoriť:
044	ACT	026	002	„Pokladám sa za šťastného, kráľ Agrippa, že sa môžem práve pred tebou obhajovať proti žalobám Židov.
044	ACT	026	003	A to zvlášť preto, že výborne poznáš židovské obyčaje i sporné otázky. Preto prosím, aby si ma trpezlivo vypočul.
044	ACT	026	004	Môj život poznajú od mladosti všetci Židia. Vedia, ako som žil v mojom kraji i v Jeruzaleme.
044	ACT	026	005	Poznajú ma už dlho a keby chceli, mohli by dosvedčiť, že som patril k nášmu najprísnejšiemu náboženskému smeru, k farizejom.
044	ACT	026	006	A dnes stojím pred súdom práve preto, lebo pevne verím, že Boh splní zasľúbenie, ktoré dal našim predkom.
044	ACT	026	007	Dvanásť kmeňov nášho národa dúfa, že toto zasľúbenie dosiahne, a vo dne aj v noci horlivo slúži Bohu. Pre túto nádej ma Židia obžalovali zo zločinu.
044	ACT	026	008	Prečo sa vám zdá neuveriteľné, že Boh kriesi mŕtvych?
044	ACT	026	009	Pravda, vtedy som sa aj ja nazdával, že musím všemožne bojovať proti Ježišovi Nazaretskému
044	ACT	026	010	To som v Jeruzaleme aj konal. A keď som dostal od veľkňazov splnomocnenie, dal som mnohých kresťanov uväzniť. A ak mali byť usmrtení, súhlasil som s tým.
044	ACT	026	011	V synagógach som dával ľudí trestať a snažil som sa ich prinútiť, aby sa rúhali Kristovi. Ako zmyslov zbavený som ich chcel prenasledovať aj v iných mestách.
044	ACT	026	012	Preto som sa vybral so splnomocnením a poverením veľkňazov do Damasku.
044	ACT	026	013	A tu zrazu, kráľu, za bieleho dňa, práve napoludnie, svetlo z neba, jasnejšie ako slnko, oslepilo mňa aj mojich sprievodcov.
044	ACT	026	014	Všetci sme padli na zem a ja som počul hlas v hebrejčine: ‚Saul, Saul, prečo ma prenasleduješ? Márne sa proti mne vzpieraš!‘
044	ACT	026	015	Spýtal som sa: ‚Kto si, Pane?‘ A on mi odpovedal: ‚Ja som Ježiš, ktorého ty prenasleduješ.
044	ACT	026	016	Ale teraz vstaň! Zjavil som sa ti preto, aby si bol mojím služobníkom a aby si svedčil o tom, čo si zažil a čo ti dám ešte poznať.
044	ACT	026	017	Budem ťa chrániť pred tvojím vlastným národom aj pred pohanmi, ku ktorým ťa posielam.
044	ACT	026	018	Budeš im otvárať oči, aby sa obrátili od tmy k svetlu, od moci satanovej k Bohu. Vierou vo mňa príjmu odpustenie svojich hriechov a dostanú miesto medzi jeho vyvolenými.‘
044	ACT	026	019	Kráľ Agrippa, toto nebeské zjavenie som nemohol neposlúchnuť.
044	ACT	026	020	Preto som musel najprv v Damasku, potom v Jeruzaleme, v celom Judsku a napokon aj medzi pohanmi nabádať ľudí, aby zmenili svoje myslenie a obrátili sa k Bohu a dosvedčili to novým životom.
044	ACT	026	021	To je ten ‚zločin‘, pre ktorý sa ma Židia zmocnili v chráme a chceli ma zabiť.
044	ACT	026	022	Ale Boh ma zakaždým vytrhol z ich rúk, a tak tu dnes môžem stáť a vydávať svedectvo ľuďom vznešeným i obyčajným. Nehlásam nič iné, len čo predpovedali proroci a Mojžiš,
044	ACT	026	023	že Mesiáš bude trpieť, ako prvý vstane z mŕtvych, a tak prinesie svetlo Židom aj pohanom.“
044	ACT	026	024	Tu Festus prerušil Pavlovu obhajobu: „Pavol, ty si sa zbláznil. Tá tvoja veľká učenosť ťa pripravila o rozum.“
044	ACT	026	025	Pavol sa však bránil: „Nezbláznil som sa, vznešený Festus. Moje slová sú pravdivé a jasné.
044	ACT	026	026	Veď aj kráľovi Agrippovi sú tieto veci známe a môžem o nich hovoriť otvorene. Som totiž presvedčený, že mu nič z toho neuniklo. Veď sa to nedialo niekde v ústraní.
044	ACT	026	027	Kráľ Agrippa, veríš tomu, čo predpovedali proroci? Ja viem, že tomu veríš.“
044	ACT	026	028	Agrippa Pavlovi odpovedal: „Takmer si ma presvedčil, aby som sa stal kresťanom.“
044	ACT	026	029	A Pavol odpovedal: „Kiežby dal Boh, aby si sa nielen ty, ale aj všetci, čo ma dnes počúvajú, stali skôr či neskôr tým, čím som ja; pravda, bez týchto reťazí.“
044	ACT	026	030	Kráľ, miestodržiteľ, Berenika aj ostatní vstali
044	ACT	026	031	a keď odchádzali, zhodli sa: „Tento človek neurobil nič, za čo by si zasluhoval smrť alebo väzenie.“
044	ACT	026	032	A Agrippa povedal Festovi: „Keby sa nebol odvolal k cisárovi, mohol byť už na slobode.“
044	ACT	027	001	Konečne sa rozhodlo, že sa budeme plaviť loďou do Itálie. Pavla a ešte niekoľkých väzňov zverili dôstojníkovi Júliovi z cisárskeho oddielu.
044	ACT	027	002	Nastúpili sme na adramytskú loď, ktorá sa mala plaviť do prístavov pozdĺž pobrežia Ázie. Bol s nami aj Aristarchos Macedónec z Tesaloniky.
044	ACT	027	003	Na druhý deň sme pristáli v Sidone. Július sa správal k Pavlovi veľmi láskavo a dovolil mu navštíviť v meste svojich priateľov, ktorí mu dali všetko, čo potreboval.
044	ACT	027	004	Vial nepriaznivý vietor, preto sme sa ďalej plavili medzi Cyprom a pevninou:
044	ACT	027	005	preplavili sme sa popri Cilícii a Pamfýlii a napokon sme pristáli v Myre v Lýcii.
044	ACT	027	006	Tam dôstojník našiel alexandrijskú loď, ktorá sa plavila do Itálie, a nalodil nás na ňu.
044	ACT	027	007	Niekoľko dní bola plavba veľmi namáhavá a horko-ťažko sme sa dostali do miest oproti Knidu. Pre nepriaznivý vietor sme tam nemohli pristáť, preto sme pokračovali v ceste okolo Salmony chránení Krétou.
044	ACT	027	008	S ťažkosťami sme sa plavili pozdĺž pobrežia, až sme sa dostali na miesto zvané Dobré prístavy neďaleko mesta Lasaia.
044	ACT	027	009	Medzitým sme stratili veľa času, a keďže bolo už po Dni zmierenia a plavba cez šíre more bola v tomto období nebezpečná, Pavol ich varoval:
044	ACT	027	010	„Priatelia, vidím, že ďalšia plavba bude veľmi namáhavá a ohrozí nielen náklad a loď, ale aj životy nás všetkých.“
044	ACT	027	011	Lenže dôstojník dal väčšmi na kapitána a na majiteľa lode ako na Pavlove slová.
044	ACT	027	012	Keďže prístav nebol vhodný na prezimovanie, väčšina sa rozhodla plaviť ďalej, podľa možnosti sa dostať do Fénixu a tam zostať cez zimu. Je to prístav na Kréte, otvorený len na severozápad a juhovýchod.
044	ACT	027	013	Práve začal viať od juhu mierny vietor, preto sa nazdávali, že je to ideálny čas na vyplávanie, a tak zdvihli kotvu a plavili sa pozdĺž Kréty.
044	ACT	027	014	Onedlho sa však od Kréty prihnal prudký nárazový vietor zvaný Eurakylón.
044	ACT	027	015	Vietor bol taký silný, že sa loď nedala ovládať, preto sme sa pustili po vetre a dali sme sa ním unášať.
044	ACT	027	016	Dostali sme sa takto do závetria ostrovčeka Kauda a len s veľkou námahou sa nám podarilo dostať záchranný čln do bezpečia.
044	ACT	027	017	Potom námorníci zabezpečili loď tým, že ju previazali. Báli sa, aby nenarazili na nebezpečné syrtské plytčiny, preto stiahli plachty a dali sa unášať vetrom.
044	ACT	027	018	Na druhý deň, keď sa vlny nebezpečne dvíhali a búrka prudko zmietala loďou, námorníci začali vyhadzovať náklad
044	ACT	027	019	a na tretí deň aj vybavenie lode.
044	ACT	027	020	Búrka zúrila niekoľko dní, nebolo vidieť slnko ani hviezdy a postupne sme strácali všetku nádej, že vyviazneme živí.
044	ACT	027	021	Keď už dlhší čas nikto na jedlo ani len nepomyslel, zašiel Pavol medzi námorníkov a povedal im: „Priatelia, mali ste ma poslúchnuť a prezimovať na Kréte. Boli by ste si ušetrili toto nebezpečenstvo a vyhli sa škode.
044	ACT	027	022	Vyzývam vás však: neklesajte na duchu a nestrácajte nádej, lebo nik z vás nezahynie, prídeme iba o loď.
044	ACT	027	023	Dnes v noci sa mi zjavil anjel od Boha, ktorému patrím a ktorému slúžim,
044	ACT	027	024	a povedal mi: ‚Neboj sa, Pavol, určite budeš stáť pred cisárom. Boh ti daroval aj životy všetkých, ktorí sa plavia s tebou.‘
044	ACT	027	025	A tak hlavy hore, priatelia! Verím totiž Bohu, že svoj sľub splní.
044	ACT	027	026	Vietor nás odveje k nejakému ostrovu.“
044	ACT	027	027	Už štrnástu noc nás víchor hnal Stredozemným morom do neznáma, keď okolo polnoci sa zrazu lodníkom zamarilo, že sa na obzore sa ukázala nejaká pevnina.
044	ACT	027	028	Námorníci spustili olovnicu a namerali hĺbku okolo štyridsať metrov a o kúsok ďalej už len tridsať metrov.
044	ACT	027	029	Báli sa, že by sme mohli potme naraziť na nejaké skaliská, preto vzadu spustili štyri kotvy a túžobne vyčkávali, kedy sa rozbrieždi.
044	ACT	027	030	Námorníci chceli zradne opustiť ohrozenú loď. Spustili na more záchranný čln, akože chcú spustiť kotvy z predku lode,
044	ACT	027	031	ale Pavol povedal dôstojníkovi a vojakom: „Pozor na nich! Ak nezostanú na lodi, nepodarí sa vám zachrániť.“
044	ACT	027	032	Tu vojaci presekli laná člna a nechali ho odplávať preč.
044	ACT	027	033	Ešte skôr ako sa rozvidnelo, povzbudzoval Pavol všetkých na lodi, aby sa najedli: „Už štrnásty deň takto vyčkávate na záchranu, trpíte hladom, a pritom nič nevezmete do úst.
044	ACT	027	034	Radím vám, aby ste sa najedli. Budete to potrebovať, aby ste sa zachránili. Veď som vám povedal, že sa nikomu ani vlas na hlave neskriví.“
044	ACT	027	035	Vzal chlieb, pred všetkými zaň nahlas poďakoval Bohu, odlomil si z neho a začal jesť.
044	ACT	027	036	Všetkých to povzbudilo a takisto sa dali do jedenia.
044	ACT	027	037	Na lodi nás bolo spolu dvestosedemdesiatšesť osôb.
044	ACT	027	038	Keď sme sa najedli, námorníci začali vyhadzovať do mora obilie, aby zmenšili ponor lode.
044	ACT	027	039	Konečne sa rozvidnelo. Zazreli sme pred sebou pás plochého pobrežia so zálivom, ale nik nepoznal, o akú pevninu ide. Námorníci sa rozhodli, že ak sa bude dať, pristanú s loďou v zátoke.
044	ACT	027	040	Odsekli kotvy a nechali ich v mori a zároveň uvoľnili povrazy kormidiel. Potom nastavili prednú plachtu vetru a zamierili k brehu.
044	ACT	027	041	Nabehli však na plytčinu a na nej loď zaviazla. Prova sa pevne zaborila do dna; korma lode bola vystavená náporu prudkých vĺn a pomaly sa začala rozpadávať.
044	ACT	027	042	Vojaci už chceli pozabíjať všetkých väzňov, aby niektorý z nich nedoplával na breh a neutiekol.
044	ACT	027	043	Ale dôstojník chcel zachrániť Pavla, preto im to nedovolil. Nariadil, aby najprv skočili do vody tí, čo vedia plávať,
044	ACT	027	044	a ostatní nech si zadovážia dosky alebo nejaké trosky z lode a na nich nech sa pokúsia dostať na breh. Takto sa nikto neutopil a všetci sa dostali v poriadku na breh.
044	ACT	028	001	Keď sme boli v bezpečí, dozvedeli sme sa, že sme na ostrove Malta.
044	ACT	028	002	Tamojší ľudia sa k nám správali neobyčajne láskavo. Keďže bolo chladno a začalo pršať, rozložili veľký oheň a ujali sa nás.
044	ACT	028	003	Pavol nazbieral za náruč raždia a prikladal na oheň. Vtom vyliezla z raždia zmija, ktorá utekala pred horúčavou, a zahryzla sa mu do ruky.
044	ACT	028	004	Keď domorodci videli, ako mu z ruky visí zmija, vraveli si medzi sebou: „Ten človek je určite vrah! Pred utopením sa zachránil, no pred spravodlivosťou neutečie!“
044	ACT	028	005	Ale Pavol pokojne striasol hada do ohňa a nič zlé sa mu nestalo.
044	ACT	028	006	Ľudia čakali, že opuchne, alebo odrazu padne mŕtvy. Keď však uplynul dosť dlhý čas a videli, že je celkom v poriadku, začali si šepkať pravý opak, že Pavol je akiste nejaký boh.
044	ACT	028	007	Neďaleko toho miesta mal svoj majetok Publius, správca ostrova. Prijal nás a tri dni sa o nás staral ako o svojich hostí.
044	ACT	028	008	Publiov otec bol práve chorý: drvila ho zimnica a úplavica. Pavol zašiel za ním, pomodlil sa, položil na neho ruky a uzdravil ho.
044	ACT	028	009	Po tejto udalosti začali za Pavlom prichádzať zo všetkých strán chorí a on ich uzdravoval.
044	ACT	028	010	Za to si nás nesmierne vážili a pred odchodom nás zahrnuli všetkým, čo sme len potrebovali.
044	ACT	028	011	Prešli tri mesiace, kým sme mohli pokračovať v ceste. Vzala nás loď, ktorá vyplávala z Alexandrie a na ostrove prezimovala. Ako znak mala Blížencov Kastora a Poluxa.
044	ACT	028	012	Pristála najprv v Syrakúzach na Sicílii, kde sme sa zdržali tri dni.
044	ACT	028	013	Odtiaľ sme sa plavili popri pobreží a dostali sme sa do Regia a s južným vetrom, ktorý nám vial do chrbta, sme po dvoch dňoch pristáli v Puteoloch.
044	ACT	028	014	Tam sme sa stretli s bratmi a na ich naliehanie sme sa u nich zdržali celý týždeň.
044	ACT	028	015	Odtiaľ sme sa pobrali pešo do Ríma. Dopočuli sa o nás tamojší bratia, niektorí nám prišli naproti na Appiovo trhovisko, iní aspoň k Trom hostincom. Len čo Pavol zazrel bratov, ďakoval Bohu a nesmierne ho to povzbudilo.
044	ACT	028	016	V Ríme mu potom dovolili bývať v súkromnom byte, ale vždy s jedným vojenským strážcom.
044	ACT	028	017	Tri dni po príchode do Ríma si Pavol pozval k sebe tamojších popredných Židov. Keď sa zišli, povedal im: „Bratia, ničím som sa neprevinil proti nášmu národu, ani proti obyčajom našich predkov, a predsa ma v Jeruzaleme zatkli a spútaného vydali do rúk Rimanom.
044	ACT	028	018	Tí ma po vypočutí chceli prepustiť, lebo som nevykonal nič, za čo by som si zasluhoval smrť.
044	ACT	028	019	Ale Židia sa proti tomu rázne postavili, a tak mi nezostalo nič iné, iba sa odvolať k cisárovi. Nemienim tu však žalovať na svoj národ.
044	ACT	028	020	Preto som túžil stretnúť sa s vami a pozhovárať sa o tom. Pre našu spoločnú vieru v Mesiáša nosím tieto reťaze!“
044	ACT	028	021	Odpovedali mu: „Z Judska sme o tebe nedostali žiadnu správu, ani nikto nehovoril o tebe nič zlé,
044	ACT	028	022	no radi by sme vedeli, aké sú tvoje názory, lebo vieme, že táto sekta sa všade stretáva s odporom.“
044	ACT	028	023	Dohodli si teda ďalšie stretnutie a zišlo sa ich uňho ešte omnoho viac. Pavol im celý deň hovoril o podstate Božieho kráľovstva. Hovoril im o Ježišovi Kristovi a presviedčal ich dôkazmi z Mojžišovho zákona a z prorockých kníh.
044	ACT	028	024	Niektorých jeho slová presvedčili, iní však odmietali uveriť.
044	ACT	028	025	Keď sa v nezhode rozchádzali, Pavol im povedal: „Presne tak to Duch Svätý predpovedal vašim predkom ústami proroka Izaiáša:
044	ACT	028	026	‚Budete počúvať, ale neporozumiete, budete sa dívať, ale neuvidíte.
044	ACT	028	027	Lebo srdce tohto ľudu otupelo, ušami ťažko počujú a zavreli oči, aby nevideli, nepočuli a neporozumeli, aby sa neobrátili k Bohu, ktorý by ich mohol uzdraviť.‘
044	ACT	028	028	Preto sa nečudujte, že radostnú zvesť o Božej záchrane hlásame pohanom. A tí ju budú prijímať.“
044	ACT	028	029	[Po tých slovách Židia odišli a veľmi sa medzi sebou hádali.]
044	ACT	028	030	Celé dva roky zostal Pavol vo svojom prenajatom byte a mohol prijímať každého, kto ho navštívil.
044	ACT	028	031	A tak slobodne a bez prekážok hlásal Božie kráľovstvo a učil o Pánovi Ježišovi Kristovi.
#
# BOOK	045	ROM	Romans	Rimanom
045	ROM	001	001	Ja, Pavol, som služobníkom Ježiša Krista, ktorý si ma povolal za svojho apoštola a poveril ma, aby som šíril Božiu dobrú správu.
045	ROM	001	002	V svätých písmach ju Boh už dávno zasľúbil prostredníctvom svojich prorokov.
045	ROM	001	003	Je to evanjelium o jeho Synovi, ktorý je ako človek potomkom Dávida,
045	ROM	001	004	zároveň však o ňom Duch svätosti dosvedčil, že je Božím Synom, obdareným Svätým Duchom a mocou, čo dokazuje jeho vzkriesenie. Tým Synom je Ježiš Kristus, náš Pán.
045	ROM	001	005	Od neho som prijal milosť a poverenie privádzať ľudí všetkých národov k poslušnosti viery.
045	ROM	001	006	Aj vy ste z tých, ktorí boli povolaní, aby patrili Ježišovi Kristovi.
045	ROM	001	007	A tak všetkým v Ríme, ktorých si Boh zamiloval a ktorých si povolal ako svoj svätý ľud, želám milosť a pokoj od Boha, nášho Otca, a od Pána Ježiša Krista.
045	ROM	001	008	Predovšetkým ďakujem Bohu za každého z vás. Veď vďaka Ježišovi sa o vašej viere hovorí po celom svete.
045	ROM	001	009	Sám Boh, ktorému z celého srdca slúžim a šírim radostnú zvesť o jeho Synovi, vie, ako často na vás myslím
045	ROM	001	010	a neprestajne ho prosím, aby mi dožičil navštíviť vás, ak to bude jeho vôľa.
045	ROM	001	011	Túžim vás uvidieť osobne a upevniť vašu vieru tým, čo mi Svätý Duch daroval.
045	ROM	001	012	Zároveň túžim po tom, aby sme sa navzájom povzbudili vierou vašou i mojou.
045	ROM	001	013	Milí bratia, bol by som rád, aby ste vedeli, že som k vám plánoval prísť už neraz. Chcel som, aby som aj u vás ako u iných národov mohol získať ľudí pre Krista, ale zakaždým mi v tom niečo zabránilo.
045	ROM	001	014	Cítim sa totiž dlžníkom národom, vyspelým aj barbarským, vzdelaným aj nevzdelaným,
045	ROM	001	015	a z toho pramení moja túžba šíriť dobrú správu aj u vás v Ríme.
045	ROM	001	016	Nehanbím sa za evanjelium, lebo je v ňom Božia moc na záchranu každého, kto verí: najprv pre Židov a teraz aj pre pohanov.
045	ROM	001	017	V ňom sa zjavuje Božia spravodlivosť, ktorá sa prijíma vierou a k viere vedie. Veď už prorok Habakuk napísal: „Spravodlivý bude žiť z viery.“
045	ROM	001	018	Ale Boh odhaľuje svoj hnev voči všetkým, ktorí vedú hriešny a nespravodlivý život, a tým potláčajú pravdu.
045	ROM	001	019	Veď všetko, čo môže človek o Bohu poznať, zjavil Boh aj im.
045	ROM	001	020	Jeho večnú moc aj božstvo, ktoré sú neviditeľné, môžu ľudia poznávať uvažovaním nad celým stvoreným svetom. Nikto sa nebude môcť vyhovárať, že o Bohu nevedel.
045	ROM	001	021	Hoci ľudia oddávna poznali Boha, neuctievali ho, ani mu neboli vďační. Vlastné myšlienky ich zviedli do márnosti a nerozumné srdce sa im zatemnilo.
045	ROM	001	022	Tvrdia o sebe, že sú múdri, ale upadli do bláznovstva.
045	ROM	001	023	Namiesto toho, aby uctievali večného Boha, vytvorili si modly z dreva alebo kameňa v podobe smrteľného človeka, alebo aj vtákov, štvornožcov a plazov.
045	ROM	001	024	Preto ich Boh nechal napospas nečistým vášňam ich srdca, takže zneuctievajú svoje vlastné telá.
045	ROM	001	025	Vymenili Božiu pravdu za lož a namiesto Stvoriteľovi sa klaňajú a slúžia Bohom stvoreným veciam. Jemu jedinému patrí česť a sláva naveky! Amen.
045	ROM	001	026	Preto ich Boh ponechal samých na seba a dovolil, aby upadli do hanebných náruživostí. Ich ženy zamenili prirodzený styk za neprirodzený.
045	ROM	001	027	Aj muži namiesto prirodzeného styku so ženami zahoreli túžbou po sebe, navzájom sa oddávajú hanebnostiam, a tak sami na sebe znášajú trest za svoju zvrátenosť.
045	ROM	001	028	Keďže odmietli to, čo môže človek o Bohu naozaj poznať, vydal ich Boh napospas ich zvrátenej mysli a nechal ich robiť všetko, čo sa nepatrí.
045	ROM	001	029	Ich život je plný neprávosti, podlosti, chamtivosti a nevraživosti. Sú plní závisti, vraždenia, konfbdtov, intrigánstva a zlomyseľnosti.
045	ROM	001	030	Ohovárajú sa navzájom, nenávidia Boha, sú nafúkaní, spupní, vymýšľajú hriešne veci, nectia si rodičov.
045	ROM	001	031	Sú nerozumní, zradní, nepoznajú lásku ani zľutovanie.
045	ROM	001	032	Vedia, že si podľa Božieho rozhodnutia za svoje správanie zaslúžia smrť, a predsa nielenže sami tak konajú, ale takéto konanie schvaľujú aj u iných.
045	ROM	002	001	Vynášaš súd, človeče, nad druhými? Veď tebe samému nemôže byť odpustené, lebo v tom, v čom súdiš druhého človeka, odsudzuješ samého seba; lebo to, čo odsudzuješ, robíš sám.
045	ROM	002	002	Vieme, že spravodlivý Boh nenechá bez trestu nikoho, kto takto koná.
045	ROM	002	003	Iných súdiš a dúfaš, že sám unikneš súdu, hoci robíš to isté?
045	ROM	002	004	Nepohŕdaš aj ty nesmiernou Božou dobrotou, trpezlivosťou a zhovievavosťou? Neuvedomuješ si, že práve Božia láskavosť sa ťa snaží viesť k zmene myslenia?
045	ROM	002	005	Ale ty sa naďalej zaťato vzpieraš Bohu a nechceš sa odvrátiť od hriechu, a takto len zväčšuješ hnev, ktorý sa zjaví v deň spravodlivého Božieho súdu.
045	ROM	002	006	V ten deň Boh spravodlivo odplatí každému podľa jeho zásluhy.
045	ROM	002	007	Večný život dá tým, ktorí sa neúnavným konaním dobra usilujú o nepominuteľnú slávu a česť.
045	ROM	002	008	Tých však, ktorí myslia len na seba, odmietajú pravdu a nasledujú zlo, stihne hnev a spravodlivý trest.
045	ROM	002	009	Súženie a úzkosť dopadnú raz na každého, kto pácha zlo, na Židov a aj na pohanov.
045	ROM	002	010	Ale tých, čo konajú dobro, čaká sláva, česť a pokoj, nezáleží, či je to Žid, alebo niekto iný.
045	ROM	002	011	Boh totiž nikoho neuprednostňuje.
045	ROM	002	012	Tí, čo hrešili a nemali zákon, zahynú bez zákona. A tých čo zákon poznali, ale hrešili proti nemu, budú odsúdení podľa zákona.
045	ROM	002	013	Aby bol človek uznaný za spravodlivého, na to nestačí zákon iba poznať, treba podľa neho aj žiť.
045	ROM	002	014	Ak pohania, hoci Boží zákon nepoznajú, konajú podľa svojho svedomia tak, že je to v súlade s Božími príkazmi, sami ukazujú, že vedia ako žiť, hoci zákon nemajú.
045	ROM	002	015	Svojím životom tak dávajú najavo, že to, čo zákon požaduje, majú napísané vo svojom srdci, čo im dosvedčuje ich svedomie. Ich myšlienky ich buď obviňujú, alebo ospravedlňujú.
045	ROM	002	016	To, čo je dnes v ľuďoch skryté, zjaví sa v deň súdu, ktorý Boh vykoná prostredníctvom Ježiša Krista, ako som to zvestoval v evanjeliu.
045	ROM	002	017	Ak sa teda považuješ za Žida, spoliehaš sa na Zákon a chváliš sa Bohom;
045	ROM	002	018	ak poznáš jeho vôľu a vieš rozoznať, na čom záleží, lebo si vyučený v Zákone;
045	ROM	002	019	ak si namýšľaš, že by si mohol byť vodcom slepých a svetlom tým, čo blúdia v tme
045	ROM	002	020	a že by si mohol vychovávať nevzdelaných a učiť nedospelých, lebo zo Zákona čerpáš všetko poznanie a pravdu;
045	ROM	002	021	ty, ktorý iných učíš, sám seba neučíš? Hlásaš, že sa nesmie kradnúť, a pritom sám kradneš?
045	ROM	002	022	Hovoríš, že sa nesmie cudzoložiť, a pritom sa sám dopúšťaš cudzoložstva? Modlárov zatracuješ, ale dopúšťaš sa svätokrádeže?
045	ROM	002	023	Oháňaš sa Zákonom, ale sám ho prestupuješ, a tým zneuctievaš Boha,
045	ROM	002	024	ako je napísané: „Kvôli vám svet každý deň potupuje moje meno.“
045	ROM	002	025	Obriezka má zmysel, len ak žiješ podľa toho, čo prikazuje Zákon. Ak však Zákon prestupuješ, stávaš sa človekom, ktorý je ako pohan.
045	ROM	002	026	Ale ak pohan zachováva požiadavky Zákona, vari sa na neho Boh nebude pozerať ako na obrezaného?
045	ROM	002	027	Ten, kto nie je obrezaný, ale žije podľa Zákona, bude súdiť teba, ktorý Zákon prestupuješ, hoci ho poznáš a nosíš viditeľné znamenie svojej viery.
045	ROM	002	028	Pravým Židom totiž nie je ten, kto je ním navonok, ani obrezaným človek nie je ten, kto má viditeľné znamenie na tele.
045	ROM	002	029	Pravým Židom je ten, kto je ním vo svojom srdci a skutočnou obriezkou je zmena srdca, ktorú môže spôsobiť iba Boží Duch, a nie dodržiavanie Zákona. Taký človek si získa chválu nie od ľudí, ale od Boha.
045	ROM	003	001	Je teda nejaká prednosť byť Židom? Má obriezka nejaký význam?
045	ROM	003	002	Áno, v každom prípade má! V prvom rade ten, že Židom zveril Boh svoje slová.
045	ROM	003	003	A čo keď niektorí z nich neuverili? Myslíte si, že ich nevera ukončí Božiu vernosť?
045	ROM	003	004	Určite nie! Nech sa ukáže, že Boh je dôveryhodný a každý človek klamár. Ako je napísané: „Aby sa ukázalo, že si spravodlivý a vo svojich súdoch si nestranný.“
045	ROM	003	005	Niekto však môže namietnuť: „Ak naša nespravodlivosť ukazuje Božiu spravodlivosť, nie je vari Boh nespravodlivý, keď nás stíha svojím hnevom?“ (Hovorím teraz tak, ako rozmýšľa človek.)
045	ROM	003	006	Určite nie! Ak Boh nie je spravodlivý, ako by potom mohol súdiť svet?
045	ROM	003	007	Veď ak moja neprávosť spôsobila, že sa odhalila Božia dôveryhodnosť a vyzdvihla sa Božia sláva, prečo by som mal byť naďalej považovaný za hriešnika?
045	ROM	003	008	Potom by sme mohli povedať (ako nám to aj niektorí podsúvajú, že vraj tvrdíme): „Konajme zlo, aby mohlo prísť dobro.“ Takí hriešnici budú spravodlivo odsúdení.
045	ROM	003	009	Takže ako? Sme ako Židia vo výhode? Vôbec nie! Veď práve sme Židov i pohanov usvedčili, že nad nimi vládne hriech.
045	ROM	003	010	Ako hovorí Písmo: „Na svete niet spravodlivého, niet ani jedného.
045	ROM	003	011	Niet rozumného, kto by Boha hľadal.
045	ROM	003	012	Všetci zblúdili, oddali sa zvrátenosti. Niet nikoho, kto by dobro konal, niet ani jedného.
045	ROM	003	013	Z hrdla im páchne ako z otvoreného hrobu, jazykom svojím rozširujú lesť, hadí jed majú na perách.
045	ROM	003	014	Ich ústa sú plné kliatby a horkosti.
045	ROM	003	015	Ich nohy sa náhlia preliať krv,
045	ROM	003	016	kam sa len pohnú, zanechajú spúšť a biedu,
045	ROM	003	017	nevedia, čo je to pokoj.
045	ROM	003	018	Nevedia, čo je to mať bázeň pred Bohom.“
045	ROM	003	019	Vieme, že všetko, čo Zákon hovorí, hovorí proti tým, čo sú pod jeho vplyvom. Umlčí každé ústa a celý svet usvedčí pred Bohom z viny.
045	ROM	003	020	Veď nikto nebude v Božích očiach ospravedlnený konaním toho, čo požaduje Zákon. Prostredníctvom Zákona totiž len poznávame vlastnú hriešnosť.
045	ROM	003	021	Teraz nám však Boh ukázal inú cestu, ako získať jeho spravodlivosť. Hoci ju nie je možné dosiahnuť prostredníctvom zákona, hovorili o nej už Mojžiš i proroci.
045	ROM	003	022	Je to spravodlivosť od Boha, ktorá je pre všetkých veriacich prostredníctvom viery v Ježiša Krista. V jednom sú si totiž všetci ľudia rovní:
045	ROM	003	023	všetci ľudia zhrešili a nikto neodráža slávny Boží charakter.
045	ROM	003	024	Teraz sú však považovaní za spravodlivých zadarmo, jeho milosťou, prostredníctvom vykúpenia, ktoré uskutočnil Ježiš Kristus.
045	ROM	003	025	Boh poslal svojho Syna, aby sa svojou vlastnou smrťou stal obeťou zmierenia pre tých, ktorí veria. Tak Boh ukázal svoju spravodlivosť, keď už predtým s nekonečnou zhovievavosťou prehliadal hriechy ľudí.
045	ROM	003	026	Teraz však Boh dokázal svoju spravodlivosť (tým, že hriechy vložil na Ježiša Krista). Takto ukázal, že je spravodlivý a že ospravedlňuje toho, kto vierou prijíma to, čo vykonal Ježiš.
045	ROM	003	027	A to sa človek nemá čím pochváliť? Nie! Ani tým, že dodržiava Zákon? Nie, pretože človek je ospravedlnený len prostredníctvom svojej viery.
045	ROM	003	028	A tak je isté, že sme ospravedlnení prostredníctvom viery, a nie dobrými skutky, ktoré konáme.
045	ROM	003	029	Je Boh len Bohom Židov? Vari nie je aj Bohom pohanov? Určite je!
045	ROM	003	030	Boh je iba jeden a bez rozdielu ospravedlní Židov i pohanov na základe ich viery.
045	ROM	003	031	Takže vierou zbavujeme Zákon platnosti? Určite nie! Naopak, platnosť zákona tým potvrdzujeme.
045	ROM	004	001	Aká bola Abrahámova skúsenosť? Čo o ňom môžeme povedať ako o našom praotcovi?
045	ROM	004	002	Keby Abrahám dosiahol spravodlivosť na základe svojich skutkov, možno by sa v očiach ľudí mal čím pochváliť, ale nie pred Bohom.
045	ROM	004	003	Veď Písmo hovorí: „Abrahám Bohu dôveroval a Boh ho preto považoval za spravodlivého.“
045	ROM	004	004	Ak niekto koná nejakú prácu, svoju mzdu nedostáva ako dar, ale ako niečo, na čo má nárok.
045	ROM	004	005	Tomu však, kto sa neusiluje dosiahnuť spravodlivosť skutkami, ale dôveruje Bohu, tomu sa jeho viera počíta za spravodlivosť. To je spôsob, akým Boh ospravedlňuje bezbožných.
045	ROM	004	006	O tom hovorí aj kráľ Dávid, ktorý nazýva šťastným toho človeka, ktorého Boh ospravedlnil bez jeho vlastnej zásluhy:
045	ROM	004	007	„Šťastní sú tí, ktorým Boh odpustil previnenia a ktorých hriechy prikryl.
045	ROM	004	008	Šťastný je človek, ktorému Boh nepočíta hriechy!“
045	ROM	004	009	Vzťahuje sa toto zasľúbenie iba na tých, ktorí sa podrobili obradu obriezky, alebo aj na ostatných? O Abrahámovi sme predsa povedali, že ho Boh považoval za spravodlivého, lebo mu Abrahám uveril.
045	ROM	004	010	Kedy sa to stalo? Po jeho obrezaní, alebo ešte predtým? Áno, bolo to ešte predtým, ako sa dal obrezať.
045	ROM	004	011	Znamenie obriezky prijal ako spečatenie svojho ospravedlnenia na základe viery. Ospravedlnený však bol už pred svojím obrezaním. Tak sa stal Abrahám praotcom tých, čo síce neboli obrezaní, ale ktorých Boh pre ich vieru považuje za spravodlivých.
045	ROM	004	012	Zároveň je aj predchodcom tých, ktorí sú nielen obrezaní, ale podobne ako on žijú životom viery, tak ako Abrahám pred svojím obrezaním.
045	ROM	004	013	Abrahámovi a jeho potomkom zasľúbil Boh slávnu budúcnosť nie preto, že dodržiavali prikázania zákona, ale preto, že ho Boh na základe jeho viery považoval za spravodlivého.
045	ROM	004	014	Ak by sa dedičmi Božích zasľúbení stali tí, ktorí sa spoliehajú na zákon, viera by bola zbytočná a Božie zasľúbenie dané Abrahámovi by stratilo zmysel.
045	ROM	004	015	Zákon so sebou prináša Boží hnev a naopak: kde nie je zákon, tam nie je ani jeho prestúpenie.
045	ROM	004	016	Toto zasľúbenie je založené na viere, aby bolo jasné, že je darom Božej milosti. Takto je isté, že zasľúbenie platilo pre všetkých Abrahámových potomkov; nielen tých, čo stavajú na Zákone, ale aj tých, ktorých s Abrahámom spája rovnaká viera. On je otcom všetkých nás.
045	ROM	004	017	Tak treba rozumieť Písmu, ktoré hovorí: „Určil som ťa za otca mnohých národov.“ V Božích očiach je preto Abrahám naším otcom. Abrahám totiž uveril Bohu, ktorý oživuje mŕtvych, o tom, čo ešte nie je, hovorí, akoby sa to už stalo.
045	ROM	004	018	Abrahám napriek beznádeji uveril, že sa stane otcom mnohých národov podľa slov: „Také početné bude tvoje potomstvo.“
045	ROM	004	019	Neochabol vo viere ani vtedy, keď si pomyslel na svoje neduživé telo, veď mal bezmála sto rokov, a jeho žena Sára takisto prekročila vek, keď mohla mať deti.
045	ROM	004	020	Abrahám o Božom zasľúbení nepochyboval. Uveril Bohu, jeho viera bola čoraz pevnejšia a tým vzdal chválu Bohu.
045	ROM	004	021	Bol neochvejne presvedčený, že Boh má moc vykonať všetko, čo zasľúbil.
045	ROM	004	022	A práve pre takúto vieru Boh označil Abraháma za spravodlivého.
045	ROM	004	023	Slová „bolo mu to počítané za spravodlivosť“ nie sú zaznamenané len kvôli Abrahámovi,
045	ROM	004	024	ale aj kvôli nám. Aj nás ospravedlní, ak uveríme v toho, ktorý vzkriesil z mŕtvych Ježiša, nášho Pána.
045	ROM	004	025	On bol vydaný za naše hriechy a vstal z hrobu, aby nás ospravedlnil.
045	ROM	005	001	Prostredníctvom viery sme teda ospravedlnení, a tak máme vo vzťahu s Bohom pokoj, ktorý nám daroval náš Pán Ježiš Kristus.
045	ROM	005	002	On nám umožnil, aby sme vierou získali prístup k Božej milosti, ktorú teraz prežívame a radujeme sa z nádeje na Božiu slávu.
045	ROM	005	003	Radujeme sa však nielen z nádeje, ale aj z utrpenia. Vieme totiž, že utrpenie prináša trpezlivosť,
045	ROM	005	004	trpezlivosť prináša zrelosť a tá vedie k nádeji.
045	ROM	005	005	A táto nádej nás nikdy nesklame, lebo Boh nám prostredníctvom svojho Ducha dal poznať, ako veľmi nás miluje.
045	ROM	005	006	Veď pre našu bezmocnosť Kristus zomrel v určený čas za hriešnych.
045	ROM	005	007	Málokto by bol ochotný obetovať svoj život aj za najušľachtilejšieho človeka, i keď niekto by sa možno predsa len našiel.
045	ROM	005	008	Nám však Boh dokázal svoju lásku práve tým, že Kristus za nás zomrel, keď sme boli hriešnikmi.
045	ROM	005	009	Tým skôr teraz, keď nás Kristus svojou obeťou ospravedlnil, budeme prostredníctvom neho zachránení od konečného trestu.
045	ROM	005	010	Ak nás Kristova smrť zmierila s Bohom už vtedy, keď nás delilo nepriateľstvo, tým skôr nás teraz, keď sme už zmierení, zachráni Kristov život.
045	ROM	005	011	A nielen to, môžeme sa radovať aj zo vzťahu s Bohom, s ktorým nás zmieril náš Pán, Ježiš Kristus.
045	ROM	005	012	Cez jedného človeka, cez Adama, vstúpil na svet hriech aj dôsledok hriechu – smrť. A pretože všetci zhrešili, smrť zasiahla každého človeka.
045	ROM	005	013	Už pred vydaním Zákona ľudia neposlúchali Boha, ale nemohli byť odsúdení podľa Zákona, lebo ešte nebol vydaný.
045	ROM	005	014	Výsledkom neposlušnosti ľudí, ktorí žili v čase od Adama do Mojžiša, bola však takisto smrť, i keď nešlo o to isté previnenie ako Adamovo. Aký protiklad je medzi Adamom a Kristom, ktorý ešte len mal prísť!
045	ROM	005	015	A aký rozdiel je medzi ľudským hriechom a Božou milosťou! Veď tento jediný človek, Adam, priniesol smrť všetkým pre svoj hriech. No jediný človek, Ježiš Kristus, priniesol dar Božej milosti pre všetkých ľudí.
045	ROM	005	016	S darom milosti je to inak ako s následkami Adamovho hriechu. Kým súd nad jediným hriechom priniesol odsúdenie, dar milosti aj napriek mnohým hriechom prináša ospravedlnenie.
045	ROM	005	017	A ako pre hriech jediného človeka, Adama, ovládla smrť celý svet, o čo skôr prostredníctvom Ježiša Krista budú vládnuť v živote večnom tí, ktorým on jediný vydobyl milosť a odpustenie.
045	ROM	005	018	Áno, tak ako hriech jedného priniesol odsúdenie pre všetkých, tak Kristova spravodlivosť zmierila ľudí s Bohom a dovoľuje im žiť.
045	ROM	005	019	Ako sa neposlušnosťou jedného človeka stali všetci hriešnikmi, tak im poslušnosť toho jedného priniesla ospravedlnenie.
045	ROM	005	020	Boh dal ľuďom svoj Zákon, aby sa odhalila veľkosť hriechu. Ale čím väčší sa hriech ukazuje, tým viac sa zviditeľňuje aj Božia milosť.
045	ROM	005	021	Predtým všetkých ľudí ovládal hriech, ktorý ich hnal do smrti, ale teraz vládne Božia milosť a prináša večný život prostredníctvom Ježiša Krista, nášho Pána.
045	ROM	006	001	Čo z toho pre nás vyplýva? Budeme ďalej hrešiť, aby Boh mohol ešte viac prejaviť svoju milosť?
045	ROM	006	002	Určite nie! Veď vo vzťahu k hriechu sme sa stali mŕtvi. Ako by sme teda mohli naďalej žiť v hriechu?
045	ROM	006	003	Alebo azda neviete, že každý, kto sa dal pokrstiť v Ježiša Krista, spolu s ním aj zomrel?
045	ROM	006	004	Prostredníctvom krstu sme teda boli pochovaní a zomreli sme spolu s Kristom, aby tak, ako Kristus bol vzkriesený slávnou mocou svojho Otca, aj my sme žili novým životom.
045	ROM	006	005	Keďže sme v krste zomreli podobne ako on, budeme, podobne ako on, aj vzkriesení.
045	ROM	006	006	Vieme predsa, že naše staré hriešne „ja“ bolo ukrižované spolu s ním. Naša hriešna podstata tým bola vyslobodená z nadvlády zla, aby sme už ďalej nemuseli byť otrokmi hriechu.
045	ROM	006	007	Veď ten, kto zomrel, je vyslobodený z moci hriechu.
045	ROM	006	008	Keď sme teda svoje „ja“ nechali s Kristom zomrieť, veríme, že budeme spolu s ním aj žiť.
045	ROM	006	009	Vieme, že Kristus vstal z mŕtvych a už nikdy nezomrie. Smrť už nemá nad ním nijakú moc.
045	ROM	006	010	On zomrel, aby zlomil moc hriechu, a teraz žije v neporušiteľnom spojení s Bohom.
045	ROM	006	011	A to isté platí aj o vás: ste mŕtvi hriechu, ale živí pre Boha prostredníctvom vašej viery v Ježiša Krista, nášho Pána.
045	ROM	006	012	Nedovoľte, aby vaše smrteľné telo ovládal hriech a aby ste podliehali jeho zlým žiadostiam.
045	ROM	006	013	Nevydávajte samých seba za nástroje neprávosti, ale oddajte sa úplne Bohu. Veď vás Boh vyviedol zo smrti do života, a preto buďte nástrojom spravodlivosti v Božích rukách.
045	ROM	006	014	Hriech stratil nad vami svoju moc, preto už nepodliehate zákonu, ale žijete z Božej milosti.
045	ROM	006	015	Znamená to azda, že môžeme pokojne ďalej hrešiť, keďže nad nami nepanuje Zákon, ale Božia milosť? Určite nie!
045	ROM	006	016	Veď viete, že komu sa dávate do služieb, ten sa stane vaším pánom. Buď sa teda stanete otrokmi hriechu a ten vás privedie k večnej smrti, alebo sa rozhodnete poslúchať Boha, a tým získate spravodlivosť.
045	ROM	006	017	Vďaka Bohu, že hoci ste kedysi boli otrokmi hriechu, teraz ste sa celým srdcom priklonili k učeniu, ktoré ste prijali.
045	ROM	006	018	A tak ste boli oslobodení od hriechu a dali ste sa do služieb spravodlivosti.
045	ROM	006	019	Tento príklad používam, aby ste to lepšie pochopili. Ako ste predtým otročili všelijakým hriechom, nečistote a bezbožnosti, tak sa teraz dajte do služby všetkému, čo je správne a sväté.
045	ROM	006	020	Kým ste boli otrokmi hriechu, nestarali ste sa priveľmi o to, čo je dobré.
045	ROM	006	021	A čo vám to prinieslo? Len hanbu. Veď za to všetko ste si zaslúžili iba smrť.
045	ROM	006	022	Ale teraz ste slobodní od moci hriechu a slúžite Bohu. Odmenou za to je svätosť a nakoniec večný život.
045	ROM	006	023	Lebo mzdou hriechu je smrť, ale darom Božej milosti je večný život, v spoločenstve s Ježišom Kristom, naším Pánom.
045	ROM	007	001	Milí bratia, vy sa predsa dobre vyznáte v zákone, a tak viete, že je platný len dovtedy, kým človek žije.
045	ROM	007	002	Vydatá žena je zákonom viazaná k žijúcemu manželovi. Ak však jej muž zomrie, je oslobodená spod zákona, ktorý ju viazal k jej mužovi.
045	ROM	007	003	Pokiaľ by sa však za manželovho života oddala inému mužovi, stala by sa cudzoložnicou. Po manželovej smrti je však podľa zákona slobodnou ženou a nik ju nebude viniť z cudzoložstva, ak by sa znova vydala.
045	ROM	007	004	A podobne je to aj s vami, bratia moji, Kristovou smrťou ste sa stali pre zákon mŕtvymi, aby ste mohli patriť inému Pánovi; tomu, ktorý bol vzkriesený, a žili životom, ktorý sa Bohu páči.
045	ROM	007	005	Keď sme ešte žili podľa svojej hriešnej prirodzenosti, ovládali nás hriešne žiadosti po tom, čo zákon zakazuje a robili sme to, čo vedie do záhuby.
045	ROM	007	006	Ale teraz, keď sme zomreli tomu, čím sme boli spútaní, sme oslobodení od zákona a môžeme slúžiť Bohu celkom novým spôsobom, ako nás vedie Svätý Duch, a nie podľa starej litery zákona.
045	ROM	007	007	Chceme tým azda povedať, že Božie zákony sú zlé? Určite nie! Veď bez Božích prikázaní by som ani nevedel, čo hriech je a čo nie. Keby Božie prikázanie nehovorilo: „Nepožiadaš!“, ani by som nevedel, že žiadostivosť je zlá.
045	ROM	007	008	Ale hriech zneužil zákon, aby vo mne podnietil všetky druhy žiadosti. Ak by nebolo zákona, hriech by túto moc nemal.
045	ROM	007	009	Kedysi som žil bez zákona, ale s jeho príchodom do môjho života hriech ožil a ja som sa stal mŕtvym.
045	ROM	007	010	Ukázalo sa, že prikázanie, ktoré mi malo dať život, prinieslo mi smrť.
045	ROM	007	011	Hriech využil prikázanie, aby ma oklamal, a tak namiesto života mi priniesol smrť.
045	ROM	007	012	Zákon sa však sám osebe zhoduje s Božou vôľou; každé prikázanie je sväté, správne a dobré.
045	ROM	007	013	Mohlo byť teda to, čo je dobré, príčinou mojej smrti? Určite nie! Ale tým, že hriech využil dobro, aby mi prinieslo smrť, prejavil sa ako hriech, a práve zákon ukázal celú hĺbku jeho hriešnosti.
045	ROM	007	014	Vieme, že zákon bol inšpirovaný Božím Duchom, ale ja som len slabý človek, ktorý je otrokom hriechu.
045	ROM	007	015	Sám sebe som záhadou, lebo nerobím to, čo chcem, ale to, čo sa mi protiví.
045	ROM	007	016	Ak však to, čo robím, je proti mojej vôli, potom uznávam, že Zákon je dobrý.
045	ROM	007	017	To vlastne znamená, že zlo nekonám ja, ale hriech, ktorý je vo mne.
045	ROM	007	018	Viem, že vo mne, v mojej hriešnej prirodzenosti, neprebýva nič dobré. Ja by som síce chcel robiť to, čo je dobré, ale nedokážem to.
045	ROM	007	019	Veď nekonám dobro, ktoré chcem, ale zlo, ktoré nechcem.
045	ROM	007	020	Ak teda robím to, čo nechcem, nerobím to už vlastne ja, ale hriech, ktorý je mojou súčasťou.
045	ROM	007	021	A tak objavujem v sebe takúto zákonitosť: Keď chcem konať dobro, hriech je to prvé, čo sa vo mne prejaví.
045	ROM	007	022	Vo svojej najvnútornejšej bytosti nadšene súhlasím s Božím zákonom,
045	ROM	007	023	a predsa konám podľa iného zákona, ktorý je vo mne. Tento zápas medzi mojím dobrým predsavzatím a hriešnym konaním dokazuje, že som otrokom hriechu.
045	ROM	007	024	Ja nešťastný človek! Je niekto, kto ma vyslobodí z tohto tela, ktoré ma odsudzuje na smrť?
045	ROM	007	025	Vďaka Bohu, áno! Náš Pán Ježiš Kristus ma vyslobodil. Vo svojej mysli teda slúžim Božiemu zákonu, ale v konaní som stále otrokom hriechu.
045	ROM	008	001	A tak pre tých, ktorí veria v Krista Ježiša, už nejestvuje žiadne odsúdenie.
045	ROM	008	002	Pre nich neplatí zákon hriechu a smrti, lebo oživujúci Duch ich prostredníctvom Ježiša Krista spod tohto zákona vyslobodil.
045	ROM	008	003	Boh vykonal to, čo pre ľudskú hriešnosť nemohol vykonať zákon: poslal vlastného Syna v ľudskom tele, ako má hriešny človek, aby zlomil vládu hriechu nad nami tým, že sa sám obetoval za naše hriechy.
045	ROM	008	004	A tak Kristovou zásluhou môže byť na nás vykonané to, čo požaduje zákon, keď nekonáme podľa našej ľudskej prirodzenosti, ale dáme sa viesť Duchom.
045	ROM	008	005	Tí, ktorí žijú podľa toho, čo sami chcú, majú svoje mysle naplnené hriešnymi túžbami. Tí však, ktorí sa dajú viesť Božím Duchom, majú svoje mysle naplnené túžbami Ducha.
045	ROM	008	006	Telesné zmýšľanie prináša smrť, ale zmýšľanie vedené Božím Duchom prináša život a pokoj.
045	ROM	008	007	Človek, ktorý myslí iba na seba, žije v nepriateľstve voči Bohu; nechce sa totiž, ba ani nemôže, podvoliť jeho prikázaniam.
045	ROM	008	008	Je ovládaný svojou hriešnou prirodzenosťou, a preto sa Bohu nemôže páčiť.
045	ROM	008	009	Ak však vo vás prebýva Boží Duch, nežijete zo svojej vlastnej sily, ale z moci Ducha. Kto nemá Ducha Kristovho, nepatrí Kristovi.
045	ROM	008	010	Ak je vo vás Kristus, vaše telo je síce mŕtve a pre hriech podlieha smrti, ale Duch dáva život, lebo ste ospravedlnení.
045	ROM	008	011	Ak je vo vás Duch toho, ktorý vzkriesil Ježiša z mŕtvych, potom ten, ktorý ho vzkriesil, oživí aj vaše smrteľné telo svojím Duchom, ktorý je vo vás.
045	ROM	008	012	Preto, milí bratia, nemáme žiadny dlh voči našej starej prirodzenosti, aby sme podľa nej žili.
045	ROM	008	013	Lebo naše žiadosti nás ženú do smrti. Ale ak mocou Ducha umŕtvujete zlé skutky, budete žiť.
045	ROM	008	014	Všetci, ktorí sa dajú viesť Božím Duchom, sú Božími deťmi.
045	ROM	008	015	Od Boha sme totiž neprijali Ducha, ktorý by z nás robil ustráchaných otrokov, ale Ducha, ktorý z nás robí členov Božej rodiny a dáva nám právo volať Boha: „Otec! Otecko!“.
045	ROM	008	016	Sám Boží Duch nám dáva vnútornú istotu, že sme Božie deti.
045	ROM	008	017	A ako deti sme Božími dedičmi a Kristovými spoludedičmi. A ak teraz trpíme s Kristom, budeme raz mať podiel aj na jeho sláve.
045	ROM	008	018	Som totiž presvedčený, že terajšie utrpenie sa nedá ani porovnať so slávou, ktorou nás Boh raz zahrnie.
045	ROM	008	019	Veď celé stvorenstvo túžobne očakáva zjavenie Božích synov.
045	ROM	008	020	Celé stvorenstvo je podrobené pominuteľnosti, no nie dobrovoľne, ale z vôle toho, ktorý si ho podrobil. Je tu však nádej
045	ROM	008	021	na vyslobodenie všetkého stvorenstva z otroctva skazy do slobody a slávy Božích detí.
045	ROM	008	022	Veď vidíme, že všetko stvorenstvo až doteraz vzdychá a stoná ako v pôrodných bolestiach.
045	ROM	008	023	Ba aj my, ktorým Boh ako prísľub budúcej slávy už dal svojho Ducha, túžobne očakávame, kedy nás ako svoje deti prijme k sebe a naše telo oslobodí od všetkej porušiteľnosti.
045	ROM	008	024	Zachránení sme nádejou. Nádej je čakaním na to, čo ešte nemáme. Ak to, na čo čakáme, vidíme pred sebou, nepotrebujeme už dúfať.
045	ROM	008	025	My však máme nádej a trpezlivo očakávame to, čo ešte nevidíme.
045	ROM	008	026	Podobne k nám prichádza aj Svätý Duch, aby nám pomáhal v našej slabosti. Veď ani nevieme, ako a za čo by sme sa mali modliť. Vtedy sa za nás prihovára Svätý Duch so stonmi, ktoré sa nedajú vyjadriť slovami.
045	ROM	008	027	A Boh, ktorý vidí do srdca človeka, vie, že Svätý Duch prosí za nás o to, čo sa zhoduje s jeho vôľou.
045	ROM	008	028	Jedno vieme určite: Boh koná tak, aby všetko, čokoľvek sa deje, slúžilo na dobré tým, ktorí ho milujú a ktorých si povolal podľa svojho odvekého plánu.
045	ROM	008	029	Tých, o ktorých Boh vopred vedel, tých aj vopred určil, aby sa stali podobní jeho Synovi a on bol tak prvý medzi mnohými bratmi.
045	ROM	008	030	A ktorých Boh takto určil, tých aj povolal, ospravedlnil ich a dal im svoju slávu.
045	ROM	008	031	Môžeme si želať ešte niečo viac? Keď je Boh s nami, kto môže byť proti nám?
045	ROM	008	032	Boh, ktorý neušetril svojho vlastného Syna, ale dal ho za nás všetkých, vari nám spolu s ním nedaroval všetko?
045	ROM	008	033	Kto by sa odvážil obžalovať tých, ktorých si Boh povolal? Veď sám Boh nás zbavil všetkej viny.
045	ROM	008	034	Kto by sa odvážil nás odsúdiť? Veď Kristus za nás nielen zomrel, ale aj vstal z mŕtvych a teraz je po Božej pravici a obhajuje nás.
045	ROM	008	035	Čo by nás teda mohlo odlúčiť od Krista a jeho lásky? Utrpenie alebo strach? Prenasledovanie? Hlad? Bieda? Nebezpečenstvo alebo sama smrť?
045	ROM	008	036	Je napísané: „Denne nás pre teba vydávajú na smrť, sme ako ovce na zabitie.“
045	ROM	008	037	A predsa nad tým všetkým víťazíme v moci Ježiša Krista, ktorý nás tak veľmi miluje.
045	ROM	008	038	Som presvedčený, že ani smrť, ani život, ani anjeli, ani démonské sily, ani prítomnosť, ani budúcnosť, ani nijaká moc,
045	ROM	008	039	nič čo je na nebi, nič čo je na zemi, ani čokoľvek iné v celom stvorení nás nemôže odlúčiť od Božej lásky, ktorú Boh zjavil v Ježišovi Kristovi, našom Pánovi.
045	ROM	009	001	Hovorím pravdu v Kristovi. Neklamem a Duch Svätý mi to cez moje svedomie dosvedčuje:
045	ROM	009	002	mám veľký zármutok a srdce ma neprestajne bolí.
045	ROM	009	003	Chcel by som byť totiž radšej sám prekliaty a odlúčený od Krista, než aby to postihlo mojich bratov, ľud, z ktorého pochádzam.
045	ROM	009	004	Sú to predsa Izraeliti! Ich si Boh osvojil za synov, im patrí Božia sláva, s nimi uzavrel zmluvu, im dal svoj Zákon, oni mali tú prednosť slúžiť mu a im boli dané zasľúbenia.
045	ROM	009	005	Oni mali slávnych praotcov a z ich národa pochádza aj Kristus, Vládca všetkého, Boh požehnaný naveky! Amen.
045	ROM	009	006	Božie slovo však neprestalo platiť, lebo nie všetci tí, čo sú z Izraela, sú aj Božím ľudom.
045	ROM	009	007	Ani deťmi nie sú len preto, že sú Abrahámovými potomkami. Veď Boh povedal: „Podľa Izáka sa bude volať tvoje potomstvo.“
045	ROM	009	008	To znamená, že nie všetci potomkovia Abraháma sú Božími deťmi, ale iba tí, čo sa narodili z Božieho sľubu.
045	ROM	009	009	A Božie zasľúbenie znelo: „V určený čas prídem a Sára bude mať syna.“
045	ROM	009	010	Podobne to bolo aj s Rebekou, ktorá mala obe deti s jedným mužom – naším praotcom Izákom.
045	ROM	009	011	Ešte skôr, ako sa narodili – a teda než mohli urobiť niečo dobré či zlé (aby sa potvrdilo, že Boh je zvrchovaný vo svojom pláne, deje sa jeho vôľa
045	ROM	009	012	a je to on, kto povoláva) –, oznámil Rebeke: „Starší zo synov bude slúžiť mladšiemu.“
045	ROM	009	013	V Písme sa o tom hovorí: „Miloval som Jákoba, ale Ezaua som nenávidel.“
045	ROM	009	014	Znamená to azda, že Boh je nespravodlivý? Určite nie!
045	ROM	009	015	Mojžišovi predsa povedal: „Zmilujem sa, nad kým sa zmilujem a zľutujem sa, nad kým sa zľutujem.“
045	ROM	009	016	Nezáleží teda na tom, či niekto stojí o Božiu priazeň, alebo sa o ňu tvrdo usiluje, ale na Božej milosti.
045	ROM	009	017	Písmo napríklad hovorí o egyptskom faraónovi: „Zachoval som ťa preto, aby som na tebe ukázal svoju moc a aby sa hlásalo moje meno v celej krajine.“
045	ROM	009	018	Boh sa teda zmiluje, nad kým chce, a komu chce, tomu milosť odoprie.
045	ROM	009	019	Možno niekto namietne: Prečo nás teda Boh karhá? Môže sa azda niekto vzoprieť jeho vôli?
045	ROM	009	020	Ale, človeče, kto si, že si trúfaš hádať sa s Bohom? Hovorí azda dielo svojmu tvorcovi: Prečo si ma urobil práve takto?
045	ROM	009	021	Vari nemá hrnčiar právo vyrobiť z hliny čo sám uzná za vhodné – či už nádobu na slávnostný účel alebo nádobu obyčajnú?
045	ROM	009	022	A to isté možno povedať o Božom konaní. Rozhodol sa zjaviť svoj hnev a odhaliť svoju moc. Napriek tomu s trpezlivosťou znášal tých, ktorí mali okúsiť jeho hnev, lebo si zaslúžili záhubu.
045	ROM	009	023	A podobne sa rozhodol prejaviť svoju veľkú slávu na tých, ktorým prejavil svoje milosrdenstvo, aby prijali jeho slávu.
045	ROM	009	024	Povolal nás nielen zo Židov, ale aj z pohanských národov,
045	ROM	009	025	ako to hovorí už prostredníctvom Ozeáša: „Ľud, ktorý nie je môj, povolám za svoj ľud a memilovanú nazvem milovanou.
045	ROM	009	026	A stane sa, že tým, ktorým sa hovorilo: ‚Vy nie ste môj ľud‘, budú nazvaní ‚synmi živého Boha.‘“
045	ROM	009	027	O Izraelovi hovorí Izaiáš: „Aj keby bolo synov Izraela ako morského piesku, len ostatok bude zachránený.
045	ROM	009	028	Lebo Hospodin vykoná svoj súd na zemi rýchlo a úplne.“
045	ROM	009	029	A ešte predtým Izaiáš predpovedal: „Keby nám Hospodin zástupov nebol ponechal potomstvo, boli by sme spustli ako Sodoma a podobali by sme sa Gomore.“
045	ROM	009	030	Čo teda povieme nakoniec? To, že pohania, ktorí nehľadali správny vzťah s Bohom, spravodlivosť dosiahli, a to spravodlivosť prostredníctvom viery;
045	ROM	009	031	ale Izrael, vyvolený národ, ktorý sa usiloval dosiahnuť správny vzťah s Bohom zachovávaním Zákona, spravodlivosť nedosiahol.
045	ROM	009	032	Prečo? Lebo sa usiloval získať spravodlivosť svojimi skutkami, ale nie vierou. Preto narazili na „kameň úrazu“.
045	ROM	009	033	Ako je napísané: „Hľa, kladiem na Sion kameň úrazu a skalu pohoršenia, ale kto v neho verí, nebude zahanbený.“
045	ROM	010	001	Milí bratia, z celého srdca túžim a neprestajne prosím Boha, aby aj môj národ bol zachránený.
045	ROM	010	002	Lebo môžem dosvedčiť, že nadšene a horlivo chce slúžiť Bohu, ale chýba mu správne poznanie.
045	ROM	010	003	Nezaujíma ich spôsob, akým Boh ľudí ospravedlňuje. Namiesto toho si chcú vlastným úsilím získať ospravedlnenie v Božích očiach, preto Božiu spravodlivosť neprijali.
045	ROM	010	004	Kristus je naplnením zákona, takže ospravedlnený je každý, kto verí.
045	ROM	010	005	Ale ak by predsa chcel niekto obstáť pred Bohom plnením zákona, na toho sa vzťahujú Mojžišove slová: „Človek, ktorý plní moje ustanovenia, bude žiť.“
045	ROM	010	006	Ale kto našiel cestu k Bohu vierou v Krista, ten môže povedať: „Nezaoberaj sa myšlienkou, kto vstúpi do neba?“, aby Krista priviedol dolu,
045	ROM	010	007	ani nehovor: „Kto zostúpi do hlbín?“, aby Krista vyviedol z ríše mŕtvych.
045	ROM	010	008	Kto verí, ten povie: „Blízko teba je slovo, je v tvojich ústach a v tvojom srdci.“ Je to slovo o viere, ktorého zvestujeme.
045	ROM	010	009	Lebo ak ústami vyznáš Ježiša ako svojho Pána a ak celým srdcom uveríš, že Boh ho vzkriesil z mŕtvych, budeš zachránený.
045	ROM	010	010	Lebo ak uveríme, získame ospravedlnenie pred Bohom, ak svoju vieru vyznáme, sme zachránení.
045	ROM	010	011	Boh už ústami proroka Izaiáša povedal: „Kto verí v neho, nebude zahanbený.“
045	ROM	010	012	A tu nie je nijaký rozdiel medzi Židmi a pohanmi. Veď ten istý Pán je Pánom všetkých a zo svojho bohatstva štedro dáva všetkým, čo ho o to prosia.
045	ROM	010	013	„Lebo každý, kto vzýva meno Pánovo, bude zachránený,“ predpovedal už prorok Joel.
045	ROM	010	014	Ako však budú vzývať toho, v ktorého neuverili? A ako môžu uveriť, ak o ňom nepočuli? A ako počujú, keď im Božie slovo nikto nezvestoval?
045	ROM	010	015	A ako budú zvestovať, ak ich nikto neposlal? Je to tak, ako hovorí Písmo: „Aký krásny je príchod tých, ktorí prinášajú radostnú správu o dobrých veciach.“
045	ROM	010	016	Ale nie všetci radostnú správu prijali. Už Izaiáš povedal: „Pane, kto uveril našej zvesti?“
045	ROM	010	017	Človek teda môže uveriť na základe počutia radostnej zvesti o Kristovi.
045	ROM	010	018	Ale ako je to so Židmi? Azda Božie slovo nikdy nepočuli? Pravdaže počuli. Je napísané: „Ich hlas sa rozlieha po celej zemi a ich slová až na okraj sveta.“
045	ROM	010	019	Zostáva teda otázka: Nepochopil Izrael toto posolstvo? Veď už v Mojžišovi Boh hovorí: „Prebudím vo vás žiarlivosť voči tým, ktorí nie sú národom a popudím vás voči nerozumným národom.“
045	ROM	010	020	A neskôr Izaiáš odvážne hovorí: „Dal som sa nájsť tým, ktorí ma nehľadali, ukázal som sa tým, ktorí sa na mňa nepýtali.“
045	ROM	010	021	O Izraeli však hovorí: „Celý deň som vystieral ruky k národu neposlušnému a vzdorovitému.“
045	ROM	011	001	Pýtam sa teda: Zavrhol azda Boh svoj národ? Rozhodne nie! Veď aj ja som Izraelita, potomok Abrahámov z Benjamínovho kmeňa.
045	ROM	011	002	Boh nezavrhol svoj ľud, o ktorom vedel už od počiatku. Veď viete, čo Písmo hovorí v časti o Eliášovi, keď sa ponosoval Bohu na Izrael:
045	ROM	011	003	„Pane, tvojich prorokov povraždili a tvoje oltáre zbúrali. Už som zostal len ja sám a teraz chcú zabiť aj mňa.“
045	ROM	011	004	A čo mu na to odpovedá Boh? „Ponechal som si sedemtisíc verných, ktorí sa nesklonili na kolená pred Baálom.“
045	ROM	011	005	Tak aj dnes je tu ostatok ľudu, ktorý si však Boh vyvolil zo svojej milosti.
045	ROM	011	006	A keďže z milosti, znamená to, že nie na základe dobrých skutkov, lebo milosť by viac nebola milosťou.
045	ROM	011	007	Čo z toho vyplýva? Izraelský ľud nedosiahol to, o čo sa tak snaží. Dosiahol to len malý počet tých, ktorých si Boh vyvolil. Ostatní sa však voči Božiemu volaniu zatvrdili,
045	ROM	011	008	ako je napísané: „Boh im dal ducha otupenosti. Majú síce oči, ale nevidia, majú uši, ale nepočujú. A tak je to až dodnes.“
045	ROM	011	009	Dávid hovorí: „Obetný oltár nech sa im stane osídlom a pascou, do ktorej sa sami chytia a dostanú zaslúženú odplatu.
045	ROM	011	010	Oči nech sa im zatmia, aby nevideli, a chrbát nech majú navždy zohnutý.“
045	ROM	011	011	Znovu sa pýtam: Potkli sa azda preto, aby padli úplne? Určite nie! Ich previnenie však umožnilo záchranu pohanov, a to potom prebudilo u Židov žiarlivosť.
045	ROM	011	012	Ak teda ich previnením svet získal a ich úpadok obohatil pohanov, o čo väčšie bohatstvo to prinesie, keď sa aj oni úplne obrátia k Bohu?
045	ROM	011	013	Vám, ktorí ste z pohanských národov, by som chcel povedať ja, apoštol pohanov: Slávu svojej služby vidím v tom,
045	ROM	011	014	že azda vyvolám žiarlivosť u svojich pokrvných bratov a aspoň niektorých privediem k záchrane.
045	ROM	011	015	Ak to, že sa Boh od nich odvrátil, viedlo k zmiereniu sveta, čo iné bude znamenať ich prijatie? To akoby mŕtvi znova ožili!
045	ROM	011	016	S prvým chlebom, ktorý sa obetuje Bohu pri slávnosti prvej úrody, sa totiž posväcuje všetko cesto. A ak niekto zasvätí Bohu korene stromu, patria mu potom aj jeho vetvy.
045	ROM	011	017	Ale niektoré vetvy toho stromu boli odlomené. Na ich miesto si bol zaštepený ty ako konár planej olivy, takže berieš silu z koreňa ušľachtilej olivy.
045	ROM	011	018	Nenamýšľaj si preto, že si čosi viac ako odlomené vetvy. Ak by si sa predsa len začal vyvyšovať, spomeň si, že koreň nesie teba, nie ty koreň.
045	ROM	011	019	Mohol by si povedať: „Vetvy boli predsa vylomené, aby som ja mohol byť zaštepený na ich miesto.“
045	ROM	011	020	Dajme tomu. Boli vylomené, lebo neverili. A ty si na ich mieste len vďaka viere. Nebuď namyslený, ale radšej sa maj na pozore.
045	ROM	011	021	Lebo ak Boh neušetril vetvu ušľachtilej olivy, tým skôr neušetrí teba.
045	ROM	011	022	Pamätaj na Božiu dobrotu, ale aj na jeho prísnosť: prísnosť k tým, ktorí odpadli, a na dobrotu k tebe, ak sa budeš Božej dobroty aj naďalej pridŕžať, inak odtne aj teba.
045	ROM	011	023	A takisto Židia, ak sa odvrátia od svojej neviery, budú zaštepení naspäť. Veď Boh má moc to urobiť.
045	ROM	011	024	Lebo ak Boh zaštepil vás, vetvy planej olivy, na ušľachtilý strom, čo sa nikdy nerobieva, o čo ochotnejšie zaštepí odlomené konáre na olivu, na ktorú pôvodne patrili.
045	ROM	011	025	Nechcel by som, milí bratia, aby pre vás zostalo tajomstvom, aké úmysly má Boh so židovským národom; nechcem vás v tom nechať vlastným predstavám. Časť Židov prepadla zatvrdeniu a bude to tak, kým do Božieho kráľovstva nevojdú všetci, ktorí budú zachránení z pohanov.
045	ROM	011	026	A takto bude zachránený celý Izrael, ako je napísané: „Z Jeruzalema príde Vysloboditeľ a odvráti bezbožnosť od Jákoba.
045	ROM	011	027	Toto bude moja zmluva s nimi, keď ich zbavím vín.“
045	ROM	011	028	Ako sa teda dívať na Židov? Pokiaľ ide o evanjelium, neprijali ho a stali sa tak Božími nepriateľmi, ale vás to priviedlo k Božiemu milosrdenstvu. Boh ich však stále miluje, lebo sú deťmi svojich predkov, ktorých si vyvolil.
045	ROM	011	029	Keď Boh niečo daruje, neberie to späť, a ak si niekoho povolá, sám to neruší.
045	ROM	011	030	Vy ste kedysi Boha odmietli, ale teraz sa vám dostalo Božie milosrdenstvo, keď ho odmietli Židia.
045	ROM	011	031	V podobnej situácii sú teraz oni. Postavili sa odmietavo k milosti, ktorú ste získali vy a teraz ju môžu získať aj oni.
045	ROM	011	032	Lebo Boh všetkých – Židov aj pohanov – ponechal ich nevere, aby mohol všetkých obdariť svojou milosťou.
045	ROM	011	033	Aké nesmierne je Božie bohatstvo, aká hlboká je jeho múdrosť a poznanie! Aké nevyspytateľné sú jeho rozhodnutia a nepredvídateľné jeho zámery!
045	ROM	011	034	Veď kto môže pochopiť Božie myslenie, kto by mu mohol byť radcom?
045	ROM	011	035	Kto mu niečo dal zo svojho, aby mu to Boh musel vrátiť?
045	ROM	011	036	Veď z Boha všetko pochádza, vďaka nemu a pre neho všetko trvá. Jemu nech je sláva naveky. Amen.
045	ROM	012	001	Prosím vás preto, bratia, keďže nás Boh zahŕňa svojím veľkým milosrdenstvom, aby ste samých seba prinášali Bohu. Nech je váš život ako svätá, Bohu príjemná obeť, ako vaša pravá bohoslužba.
045	ROM	012	002	Neprispôsobujte sa tomu, ako žije svet okolo vás, ale zmeňte celé svoje zmýšľanie. Len tak budete schopní rozoznávať, čo je Božia vôľa, čo je správne, dokonalé a jemu milé.
045	ROM	012	003	Z poverenia, ktoré som z milosti dostal od Boha, kladiem na srdce každému z vás, aby si nemyslel o sebe viac, ako skutočne je. Nech o sebe každý zmýšľa v závislosti od viery, ktorú mu Boh daroval.
045	ROM	012	004	Lebo tak, ako sa telo skladá z mnohých orgánov a každý má v ňom inú úlohu,
045	ROM	012	005	tak je to aj s Kristovým telom: hoci je nás veľa, tvoríme jedno telo, kde všetky jeho časti sú závislé jedna od druhej.
045	ROM	012	006	Dostali sme však rozličné dary milosti. Ak je tvojím darom sprostredkovať Božie posolstvo, rob to v súlade s vierou, ktorú máš.
045	ROM	012	007	Ak je niekto obdarený schopnosťou slúžiť, nech slúži. Kto má schopnosť vyučovať, nech sa venuje vyučovaniu.
045	ROM	012	008	Kto má dar povzbudzovať, nech povzbudzuje. Kto dáva, nech to robí úprimne. Komu bol zverený dar viesť ostatných, nech to robí poctivo. Kto pomáha núdznym, nech to robí s radosťou.
045	ROM	012	009	Láska nech je bez pretvárky. Zlo nech sa vám protiví, milujte dobro.
045	ROM	012	010	Majte sa radi, ako sa na bratov patrí, buďte k sebe láskaví. Každý nech si ctí iného väčšmi ako seba.
045	ROM	012	011	V horlivosti neochabujte, slúžte Pánovi s vrúcnosťou a zápalom.
045	ROM	012	012	Tešte sa z toho, že máte nádej; trápenie znášajte trpezlivo a modlite sa vytrvalo.
045	ROM	012	013	Pomáhajte ostatným veriacim, ak sa ocitnú v núdzi, a majte dom vždy otvorený pre hostí.
045	ROM	012	014	Tým, čo vám robia zle, želajte len dobré. Dobrorečte, neživte v sebe nenávisť.
045	ROM	012	015	Radujte sa s radujúcimi, plačte s plačúcimi.
045	ROM	012	016	Žite vo vzájomnej zhode. Nevyvyšujte sa, ale venujte sa aj zdanlivo nepatrným ľuďom a drobným úlohám. Nepokladajte sa za najmúdrejších a najšikovnejších.
045	ROM	012	017	Zlo nikdy neodplácajte zlom, ale usilujte sa o dobro pre všetkých ľudí.
045	ROM	012	018	Nakoľko to závisí od vás, nech sú vaše vzťahy s ostatnými naplnené pokojom.
045	ROM	012	019	Nebuďte pomstychtiví, moji drahí, ale nechajte miesto Bohu na jeho súd. Veď je napísané: „Mne patrí pomsta, ja všetkým odplatím, vraví Pán.“
045	ROM	012	020	V Písme je totiž aj: „Ak je tvoj nepriateľ hladný, daj sa mu najesť. Ak je smädný, daj sa mu napiť. Takto ho zahanbíš.“
045	ROM	012	021	Nedajte sa premôcť zlom, ale dobrom premáhajte zlo.
045	ROM	013	001	Každý nech sa podriaďuje vrchnosti, ktorá vládne. Veď každá vláda jestvuje len s Božím zvolením.
045	ROM	013	002	Kto sa teda stavia proti vláde, stavia sa proti zriadeniu, ktoré Boh ustanovil, a privoláva na seba odsúdenie.
045	ROM	013	003	Vláda predsa nemá naháňať strach tým, čo robia dobre, ale tým, ktorí robia zle. Kto koná v súlade so zákonmi, nemusí sa báť vlády. Naopak, kto robí dobre, dostane od nej pochvalu.
045	ROM	013	004	Veď Boh ju používa na tvoje dobro. Ale ak sa dopúšťaš zla, máš sa čoho báť, lebo nie nadarmo má právo aj trestať. Lebo jej úlohou od Boha je aj to, aby trestala zlo.
045	ROM	013	005	Preto sa jej treba podriadiť: nielen zo strachu pred trestom, je to aj vec svedomia.
045	ROM	013	006	Z rovnakého dôvodu platíme aj dane. Veď ak si vláda plní svoje povinnosti, stáva sa Božím služobníkom.
045	ROM	013	007	Dávajte teda každému, čo mu patrí: komu daň, tomu daň; komu clo, tomu clo; komu úctu, tomu úctu; komu česť, tomu česť.
045	ROM	013	008	Nikomu nebuďte nič dlžní, okrem vzájomnej lásky, lebo iba ten, kto ostatných miluje, naplnil Zákon.
045	ROM	013	009	Veď všetky prikázania, ako: „nebudeš cudzoložiť, nebudeš zabíjať, nebudeš kradnúť, nebudeš túžiť po cudzom vlastníctve“ či ktorékoľvek iné, všetky sú obsiahnuté v tomto jedinom: „Milovať budeš svojho blížneho ako seba samého.“
045	ROM	013	010	Láska neurobí blížnemu nič zlé, preto je naplnením zákona.
045	ROM	013	011	Pamätajte na to najmä teraz, keď viete, v akých vážnych časoch žijeme. Je najvyšší čas prebrať sa z ľahostajnosti, lebo Pánov príchod je bližšie ako vtedy, keď sme uverili.
045	ROM	013	012	Noc sa chýli ku koncu a čoskoro svitne deň. Zanechajme preto skutky tmy a vezmime na seba zbrane svetla.
045	ROM	013	013	Žime slušne a správne: neoddávajme sa hýreniam, opilstvám, nemravnostiam a zmyselnostiam, vyhýbajme sa zvadám a závisti.
045	ROM	013	014	Vezmite na seba charakter Ježiša Krista, ako keď sa obliekate. A nevenujte sa svojmu telu natoľko, aby sa v ňom prebúdzali zlé žiadosti.
045	ROM	014	001	Prijímajte každého, aj keď je jeho viera ešte slabá, ale nedohadujte sa o sporných názoroch.
045	ROM	014	002	Niekto je presvedčený, že môže jesť všetko, iný však prijíma len rastlinnú stravu.
045	ROM	014	003	Ten, kto je všetko, nech sa nedíva zvysoka na toho, kto neje. A kto nejedáva všetko, nech zasa neodsudzuje toho, kto jedáva všetko, veď Boh aj jeho prijal.
045	ROM	014	004	Akým právom chceš odsudzovať sluhu iného pána! On nie je zodpovedný tebe, ale svojmu pánovi. A ten je dosť silný, aby ho ochránil od pádu.
045	ROM	014	005	Niektorí ľudia pripisujú niektorým dňom mimoriadny význam, pre iných sú zase všetky dni rovnaké. Dôležité je, aby každý konal podľa vlastného presvedčenia.
045	ROM	014	006	Kto napríklad dodržiava pôstne dni, chce si tým uctiť Boha. A kto v týchto dňoch jedáva, takisto si uctí Boha, lebo mu v modlitbe za jedlo ďakuje. A tak či sa postíme alebo jeme, robíme to na česť Pánovi.
045	ROM	014	007	Veď nikto z nás nežije pre seba, ani neumiera pre seba.
045	ROM	014	008	Lebo ak žijeme, žijeme pre Pána, ak zomrieme, zomrieme pre Pána. A tak či žijeme, alebo zomierame, patríme Pánovi.
045	ROM	014	009	Preto Kristus zomrel aj vstal z mŕtvych, aby sa stal Pánom mŕtvych i živých.
045	ROM	014	010	Akým právom teda odsudzuješ svojho brata? A ty, prečo ním pohŕdaš? Nezabúdajme, že všetci sa raz musíme postaviť pred Bohom a on nás bude súdiť.
045	ROM	014	011	Veď je napísané: „Akože som živý, hovorí Pán, každé koleno raz predo mnou pokľakne a každý jazyk vyzná, že ja som Boh.“
045	ROM	014	012	Každý sám za seba sa bude skladať účty Bohu.
045	ROM	014	013	Nesúďme teda jeden druhého, ale radšej dbajme, aby sme blížnemu neurobili nikdy nič také, čo by ho pohoršilo alebo spôsobilo jeho pád do hriechu.
045	ROM	014	014	Viem, ba som o tom presvedčený v Pánovi Ježišovi, že nič nie je nečisté samo osebe. Nečistými sa stávajú veci len tomu, kto ich za nečisté pokladá.
045	ROM	014	015	Ak sa tvoj brat trápi pre to, čo ješ, už nekonáš na základe lásky. Nech sa tvoj pokrm nestane príčinou záhuby toho, za ktorého Kristus zomrel.
045	ROM	014	016	Nedovoľte, aby sa o tom dobrom, čo ste prijali, hovorilo ako o zlom.
045	ROM	014	017	V Božom kráľovstve predsa nejde o jedlo a pitie, ale o spravodlivosť, pokoj a radosť, ktoré dáva Duch Svätý.
045	ROM	014	018	Kto takto slúži Kristovi, je milý Bohu a vážia si ho aj ľudia.
045	ROM	014	019	A tak sa zo všetkých síl usilujme o to, čo nám prináša pokoj a čo nás vzájomne posilňuje.
045	ROM	014	020	Nekazme Božie dielo pre pokrmy. Niektorí z vás povedia: „Bohu je všetko čisté.“ To je pravda, ale zlé je, ak niekto pohoršuje iného jedlom.
045	ROM	014	021	Je teda dobré, ak nejeme mäso, nepijeme víno ani nerobíme nič, čím by sme mohli niekoho zraniť alebo oslabiť jeho vieru.
045	ROM	014	022	To, v čo veríš, nech je medzi tebou a Bohom. Šťastný je ten, kto sa necíti vinný, keď robí niečo, čo pokladá za správne.
045	ROM	014	023	Ale toho, kto má pochybnosti pre pokrm, ktorý je, Boh odsúdi, lebo taký človek nekoná na základe viery. A čokoľvek, čo nie je z viery, je hriech.
045	ROM	015	001	My silní vo viere sme povinní pomáhať slabým niesť ich slabosti, a nie sa len samoľúbo pozerať na seba.
045	ROM	015	002	Každý z nás sa má správať tak, aby bol jeho osobný príklad povzbudením pre blížnych a pomáhal im rásť vo viere.
045	ROM	015	003	Ani Kristus nehľadal svoj prospech, ale podľa slov Písma: „Urážky tých, čo teba, Bože, tupili, padli na moju hlavu.“
045	ROM	015	004	Všetko, čo je tam napísané, bolo napísané na naše poučenie, aby sme z trpezlivosti a povzbudenia, ktoré nám dáva Písmo, čerpali nádej.
045	ROM	015	005	A Boh, ktorý dáva trpezlivosť a povzbudenie, nech nám pomôže nažívať vo vzájomnej zhode, ako nám to ukázal Ježiš Kristus.
045	ROM	015	006	A potom budeme môcť všetci spoločne a jednomyseľne oslavovať Boha a Otca nášho Pána Ježiša Krista.
045	ROM	015	007	Preto sa prijímajte navzájom, ako Kristus prijal vás, aby bol Boh oslávený.
045	ROM	015	008	Hovorím vám, že Kristus bol poslaný k Židom, aby ukázal Božiu vernosť a potvrdil sľuby, ktoré dal praotcom.
045	ROM	015	009	Súčasne priniesol milosť aj všetkým ostatným národom, aby aj oni oslavovali Boha, ako je napísané: „Preto ťa budem oslavovať medzi národmi a ospevovať tvoje meno.“
045	ROM	015	010	A na inom mieste hovorí: „Tešte sa, pohania, spolu s jeho národom!“
045	ROM	015	011	A inde zasa hovorí: „Chváľte Pána, všetky pohanské národy! Velebte ho všetci ľudia!“
045	ROM	015	012	A Izaiáš prorokuje: „Príde potomok Izaiho, povstane, aby vládol národom, a pohania budú v neho dúfať.“
045	ROM	015	013	Nech vás Boh, zdroj nádeje, naplní pre vašu vieru všetkou radosťou a pokojom, aby mocou Svätého Ducha vaša nádej čoraz väčšmi rástla.
045	ROM	015	014	Priatelia, som pevne presvedčený, že moje napomenutie ani nepotrebujete, lebo vy sami ste okúsili Božie dobrodenia, máte poznanie, a preto si môžete navzájom ukazovať cestu ako žiť.
045	ROM	015	015	A predsa som vám písal o niečo smelšie, lebo som vám niektoré veci chcel pripomenúť. Boh ma obdaril svojou milosťou
045	ROM	015	016	a povolal ma, aby som bol služobníkom Ježiša Krista medzi všetkými národmi. Plním túto úlohu ako kňaz kázaním Božej radostnej zvesti, aby pohania priniesli Bohu radosť ako úprimnú obeť, posvätenú Duchom Svätým.
045	ROM	015	017	Účasť na Božom diele, ktoré konám v spojení s Ježišom Kristom, je mojou najväčšou chválou.
045	ROM	015	018	Neodvažoval by som sa totiž hovoriť o niečom, čo by Kristus cezo mňa nevykonal, aby sa stali pohania poslušní slovom aj skutkom,
045	ROM	015	019	mocou znamení a divov, mocou Ducha Božieho. Radostnú správu o Kristovi som rozšíril po celom okolí Jeruzalema a vo všetkých krajoch až po Illýriu.
045	ROM	015	020	Usiloval som sa zvestovať Krista tým, ktorí o ňom dosiaľ nič nepočuli. Nechcel som stavať na cudzích základoch,
045	ROM	015	021	ale pridŕžam sa slov Písma: „Uvidia ho tí, ktorí o ňom nič nevedeli, a poznajú ho tí, ktorí o ňom nepočuli.“
045	ROM	015	022	A práve to mi neraz zabránilo, aby som k vám prišiel.
045	ROM	015	023	Teraz však už nemám nijaké voľné pole v tých končinách a už mnoho rokov sa teším, že vás navštívim,
045	ROM	015	024	keď budem cestovať do Španielska. Dúfam, že sa mi toto želanie splní, prežijeme spolu radostné spoločenstvo, a potom ma vypravíte na ďalšiu cestu.
045	ROM	015	025	Predtým sa však ešte chystám do Jeruzalema, aby som pomohol tamojším kresťanom.
045	ROM	015	026	V Macedónsku a v Achajsku usporiadali totiž zbierku pre núdznych bratov v Jeruzaleme.
045	ROM	015	027	Rozhodli sa pomôcť im hmotnými darmi, lebo sa im túžia odvďačiť za duchovné bohatstvo, ktoré od nich prijali.
045	ROM	015	028	Keď vykonám túto úlohu a odovzdám im výťažok zo zbierky, vyberiem sa do Španielska a cestou sa zastavím u vás.
045	ROM	015	029	Som si istý, že keď k vám prídem, budem sa s vami môcť podeliť o bohatstvo požehnania Ježiša Krista.
045	ROM	015	030	Chcem vás ešte poprosiť, milí bratia, pre nášho Pána Ježiša a pre lásku, ktorá je z Ducha, aby ste mi pomáhali bojovať na modlitbách a prihovárali sa za mňa u Boha,
045	ROM	015	031	aby ma ochránil pred neveriacimi v Judsku a aby v Jeruzaleme moju službu tamojší veriaci uvítali.
045	ROM	015	032	Potom, ak to bude vôľa Božia, budem môcť s radosťou prísť k vám, aby som si medzi vami odpočinul.
045	ROM	015	033	Boh, darca pokoja, nech je so všetkými vami. Amen.
045	ROM	016	001	Odporúčam vám našu sestru Fébu, obetavú služobníčku zboru v Kenchreách.
045	ROM	016	002	Ochotne pomáhala mne aj iným. Ak sa na vás obráti, pomôžte jej vo všetkom, čo bude potrebovať, ako sa na kresťanov patrí.
045	ROM	016	003	Pozdravte Prisku a Akvilu, mojich spolupracovníkov v službe pre Ježiša Krista,
045	ROM	016	004	ktorí boli pre mňa ochotní obetovať aj svoj život. Vďačím im nielen ja, ale aj všetky zbory z bývalých pohanov.
045	ROM	016	005	Aj všetkých veriacich, ktorí sa schádzajú v ich dome, srdečne pozdravujem. Pozdravte aj môjho milovaného Epaineta, ktorý ako prvý v Ázii uveril v Krista.
045	ROM	016	006	Pozdravte Máriu, ktorá pre vás toľko vykonala.
045	ROM	016	007	Srdečne pozdravujem aj Andronika a Júniu, pôvodom Židov, ako som ja, a kedysi spoluväzňov, apoštolov, ktorí sa tešia veľkej vážnosti a uverili v Krista skôr ako ja.
045	ROM	016	008	Ďalej pozdravte Ampliáta, môjho dobrého priateľa a spoločníka v Pánovi,
045	ROM	016	009	ale aj Urbana, nášho spolupracovníka v diele Kristovom, a Stachysa, ktorý je pre mňa veľmi vzácny.
045	ROM	016	010	Pozdravujte Apella, ktorý je známy svojou oddanosťou Kristovi. Takisto všetkých z Aristobulovho domu.
045	ROM	016	011	Pozdravte aj môjho krajana Herodiona. Pozdravte tých z domu Narcisa, čo sa odovzdali Pánovi.
045	ROM	016	012	Takisto pozdravte Tryfinu a Tryfózu, ktoré mnoho pracovali pre Pána. Pozdravte mne veľmi drahú Persidu, ktorá horlivo pracovala v diele Pánovom.
045	ROM	016	013	Pozdravujte Rúfa, pozoruhodného veriaceho, a jeho matku, ktorá i mne bola matkou.
045	ROM	016	014	Ďalej pozdravujem Asynkrita, Flegóna, Hermesa, Patroba, Hermasa a ostatných tamojších bratov,
045	ROM	016	015	Filológa a Júliu, Nerea a jeho sestru, Olympa i všetkých kresťanov u nich.
045	ROM	016	016	Pozdravte sa navzájom láskavým objatím. Pozdravujú vás aj všetky kresťanské zbory.
045	ROM	016	017	Ešte jedno vám chcem položiť na srdce: dajte si pozor na ľudí, ktorí vyvolávajú roztržky a chceli by vás odviesť od učenia, ktoré ste prijali. Vyhýbajte sa im!
045	ROM	016	018	Takí totiž neslúžia Kristovi, ale pre svoj vlastný prospech. Krásnymi a zbožnými rečami sa usilujú zmiasť srdcia nič netušiacich ľudí.
045	ROM	016	019	Všade sa hovorí o vašej oddanosti evanjeliu. Mám z toho veľkú radosť a želám vám múdrosť v konaní dobra a zlo nech sa vás ani nedotkne.
045	ROM	016	020	Boh, darca pokoja, už čoskoro rozdrví satana pri vašich nohách. Nech je s vami milosť Ježiša, nášho Pána.
045	ROM	016	021	Pozdravuje vás aj môj spolupracovník Timotej a moji krajania Lucius, Jason a Sosipatros.
045	ROM	016	022	I ja, Tercius, ktorý som zapísal tento list, pripájam svoj pozdrav ako váš brat.
045	ROM	016	023	I Gájus, ktorý otvoril svoj dom mne i celému zboru, vás úprimne pozdravuje, a takisto Erastos, správca mestskej pokladnice, a brat Kvartus.
045	ROM	016	024	[Milosť nášho Pána Ježiša Krista nech je s vami všetkými.]
045	ROM	016	025	Sláva tomu, ktorý má moc upevniť vás vo viere podľa slov, ktoré som vám zvestoval o Ježišovi Kristovi. Bolo vám zjavené tajomstvo, ktoré bolo od dávnych čias pred ľuďmi skryté.
045	ROM	016	026	Už proroci o ňom hovorili a na príkaz večného Boha majú teraz ľudia zo všetkých národov počuť evanjelium, prijať ho vierou a žiť podľa neho.
045	ROM	016	027	Tohto jediného pravého Boha, chceme za jeho múdrosť, v mene Ježiša Krista, zvelebovať a oslavovať celú večnosť. Amen!
#
# BOOK	046	1CO	1 Corinthians	1 Korinťanom
046	1CO	001	001	Od Pavla, ktorého Boh podľa svojej vôle povolal za apoštola Ježiša Krista a od nášho brata Sostena
046	1CO	001	002	Božej cirkvi v Korinte, tým, ktorých Boh pozval, aby sa stali jeho svätým ľudom a vďaka jednote s Ježišom Kristom mu patria, a všetkým, ktorí kdekoľvek slúžia nášmu Pánovi Ježišovi Kristovi – Pánovi nášmu aj ich.
046	1CO	001	003	Milosť vám a pokoj od Boha, nášho Otca, a od Pána Ježiša Krista.
046	1CO	001	004	Neprestajne ďakujem Bohu za milosť, ktorou vás obdaroval prostredníctvom Ježiša Krista.
046	1CO	001	005	V Ňom sa vám dostalo bohatstvo vo všetkom – v slove múdrosti i v každom poznaní.
046	1CO	001	006	Tak sa medzi vami potvrdila jeho pravdivosť,
046	1CO	001	007	takže nemáte nedostatok v žiadnom obdarovaní a očakávate zjavenie nášho Pána Ježiša Krista.
046	1CO	001	008	On vám dá silu byť čestní až do konca – do dňa nášho Pána Ježiša Krista.
046	1CO	001	009	Bohu môžete dôverovať, veď je to on, kto vás povolal do spoločenstva so svojím Synom Ježišom Kristom, naším Pánom.
046	1CO	001	010	V moci nášho Pána Ježiša Krista vás napomínam: žite vo vzájomnej zhode a nehádajte sa! Buďte jednotní v zmýšľaní a majte spoločný cieľ.
046	1CO	001	011	Dopočul som sa totiž od niektorých z domu Chloe, milí bratia, že sú medzi vami spory.
046	1CO	001	012	Mám na mysli to, ako každý z vás hovorí niečo iné. Jedni tvrdia: „Ja som Pavlov nasledovník“, iní „Ja som Apollov“, ďalší „Ja sa hlásim k Petrovi“ a ešte iní „Ja som Kristov“.
046	1CO	001	013	Je vari Kristus rozdelený? Bol azda Pavol za vás ukrižovaný? Či som krstil niekoho z vás vo svojom vlastnom mene?
046	1CO	001	014	Som Bohu vďačný, že som u vás nekrstil nikoho okrem Krispa a Gája,
046	1CO	001	015	takže sa nikto nemôže odvolávať na môj krst.
046	1CO	001	016	Vlastne som pokrstil aj Štefanovu rodinu, inak už neviem o nikom.
046	1CO	001	017	Kristus ma totiž neposlal krstiť, ale hlásať radostnú zvesť. Nie však slovami ľudskej múdrosti, aby sa nestalo, že Kristova smrť na kríži stratí zmysel.
046	1CO	001	018	Posolstvo o kríži je totiž pre tých, ktorí sa rútia do záhuby, bláznovstvom; ale pre nás, ktorí prijímame záchranu, je prejavom Božej moci.
046	1CO	001	019	Písmo hovorí: „Zničím múdrosť múdrych a zmarím rozumnosť rozumných.“
046	1CO	001	020	Kde ste, mudrci, znalci Zákona a všetci filozofi dneška? Či Boh nedokázal, aká pochabá je všetka múdrosť sveta?
046	1CO	001	021	Keďže svet vlastnou múdrosťou nepoznal Boha v jeho múdrosti, rozhodol sa zachrániť „bláznivou“ zvesťou o kríži tých, ktorí mu uveria.
046	1CO	001	022	Židia očakávajú ako dôkaz znamenia, pohania chcú všetko pochopiť svojou múdrosťou.
046	1CO	001	023	My však kážeme ukrižovaného Krista: Židov to uráža, pohania to pokladajú za bláznovstvo,
046	1CO	001	024	ale pre tých, ktorí prijali Božie pozvanie, či už sú Židia alebo pohania, je Kristus Božou mocou a Božou múdrosťou.
046	1CO	001	025	Božie „bláznovstvo“ je totiž múdrejšie a Božia „bezmocnosť“ je mocnejšia ako ľudia.
046	1CO	001	026	Len sa obzrite okolo seba, bratia, koho si Boh povolal. Zistíte, že podľa ľudských meradiel medzi vami nie je veľa múdrych ani vplyvných či vážených ľudí.
046	1CO	001	027	A predsa si Boh vyvolil práve to, čo svet považuje za bláznivé, aby zahanbil múdrych. Čo svet považuje za slabé, to si Boh vybral, aby zahanbil mocných.
046	1CO	001	028	To, čo ľudia považujú za obyčajné či menejcenné, to si Boh vyvolil. Vyvolil si to, čo v očiach ľudí akoby nebolo, aby zmenil na ničotu to, čo podľa nich má hodnotu.
046	1CO	001	029	A to všetko preto, aby sa nikto pred Bohom nevyvyšoval.
046	1CO	001	030	To, že patríte Kristovi, je len vďaka Božej moci. Vďaka nemu sa nám Kristus stal múdrosťou, spravodlivosťou, posvätením a vykúpením.
046	1CO	001	031	Je to tak, ako hovorí Písmo: „Kto sa chváli, nech sa chváli tým, čo vykonal Pán.“
046	1CO	002	001	Bratia, keď som k vám prišiel, nehovoril som vám o Božích tajomstvách nejakými vznešenými slovami ani učenými výkladmi.
046	1CO	002	002	Rozhodol som sa totiž, že kým budem u vás, nebudem myslieť na nič, iba na Ježiša Krista a jeho smrť na kríži.
046	1CO	002	003	Keď som bol u vás, chvel som sa úzkosťou, prežíval som obavy a strach.
046	1CO	002	004	Moja reč a moje posolstvo neboli založené na presvedčivých slovách ľudskej múdrosti, ale spoliehal som sa na Božieho Ducha a jeho moc.
046	1CO	002	005	Vaša viera sa teda nezakladá na ľudskej múdrosti, ale na Božej moci.
046	1CO	002	006	Je aj múdrosť, o ktorej hovoríme kresťanom so zrelou vierou. Nie je to však múdrosť tohto sveta, ani jeho vládcov, ktorý prichádzajú o svoju moc.
046	1CO	002	007	Hovoríme o Božej múdrosti, skrytej v tajomstve, o ktorej Boh už pred stvorením sveta určil, že nás ňou privedie do svojej slávy.
046	1CO	002	008	Nikto z dnešných vládcov nemal o tejto múdrosti ani tušenie. Veď keby o nej vedeli, neukrižovali by Pána slávy.
046	1CO	002	009	Ale tak, ako je napísané: „Čo ľudské oko nikdy nevidelo, ani ucho nepočulo, čo človeku ani nenapadlo, to Boh pripravil tým, ktorí ho milujú“.
046	1CO	002	010	Nám to však Boh odhalil svojím Duchom, lebo iba Duch má preskúmané všetko – aj hĺbku Božích myšlienok.
046	1CO	002	011	Ako ľudia nevidia do myšlienok človeka a vie o nich len on sám, tak aj Božie myslenie je známe len Božiemu Duchu.
046	1CO	002	012	My sme však neprijali ducha sveta! Prijali sme Ducha, ktorého nám poslal Boh, aby sme pochopili, čo všetko nám daroval.
046	1CO	002	013	Nerozprávame o tom naučenými slovami ľudskej múdrosti, ale hovoríme tak, ako nás vyučuje Boží Duch; duchovné veci vysvetľujeme duchovným ľuďom.
046	1CO	002	014	Neveriaci človek nemôže prijať veci Božieho Ducha. Zdajú sa mu bláznivé a nepochopiteľné, pretože ich význam sa dá vidieť len s pomocou Ducha.
046	1CO	002	015	Kto však je preniknutý Božím Duchom, vie ku všetkému zaujať jasný postoj, ale sám nemôže byť nikým správne posúdený.
046	1CO	002	016	Ako je napísané: „Kto môže pochopiť Božie myslenie a kto by mu mohol byť radcom?“ My sme však prijali Kristovho Ducha a môžeme mu preto rozumieť.
046	1CO	003	001	Bratia, ak som sa vám prihováral vo veciach viery ako k deťom, malo to svoju príčinu. Nemohol som k vám totiž pristupovať ako k tým, ktorých vedie Boží Duch, ale len ako k ľuďom patriacim tomuto svetu.
046	1CO	003	002	Kŕmil som vás akoby len mliekom, nie riadnou stravou, lebo by ste ju ešte nevedeli prijať. A zdá sa, že ani teraz to nedokážete,
046	1CO	003	003	a že ešte vždy žijete ako bez Božieho Ducha. Veď ak sú medzi vami spory a žiarlivosť, nie je príčinou vaša telesnosť? Nekonáte ako ostatní ľudia?
046	1CO	003	004	Keď niekto zdôrazňuje: „Ja som Pavlov nasledovník“ a iný zase „Ja nasledujem Apolla“, nie je to príliš ľudské?
046	1CO	003	005	Veď kto je Apollo? A kto je Pavol? Iba služobníci, ktorí vás priviedli k viere, a to každý podľa toho, ako mu to Boh určil.
046	1CO	003	006	Ja som zasadil, Apollo polieval, ale vzrast dal Boh.
046	1CO	003	007	To on dáva všetkému rásť, a nie ten, kto sadí alebo kto polieva.
046	1CO	003	008	Niet rozdielu medzi tým, ktorý sadí a ktorý polieva; každý dostane odmenu podľa vykonanej práce.
046	1CO	003	009	My sme iba Boží spolupracovníci; vy ste Božie pole, Božia stavba.
046	1CO	003	010	Z Božej milosti som mohol ako múdry staviteľ položiť základ Božej stavby, na ktorom ďalej stavia už iný. Ale každý nech si dáva pozor, ako na ňom stavia.
046	1CO	003	011	Nik totiž nemôže položiť iný základ, než ten, ktorý už stojí, a tým je Ježiš Kristus.
046	1CO	003	012	Avšak na tomto základe stavia niekto zo zlata, striebra, drahého kameňa alebo z dreva, sena či slamy,
046	1CO	003	013	a to sa ukáže v súdny deň. Vtedy vyjde najavo každé dielo a prejde ohňom, aby sa ukázalo, ako kto staval.
046	1CO	003	014	Ak stavba vydrží, dostane staviteľ odmenu.
046	1CO	003	015	Ak zhorí, stratí všetko a sám sa zachráni len ako ktosi, kto unikol plameňom.
046	1CO	003	016	Vari neviete, že ste Božím chrámom a prebýva vo vás Boží Duch?
046	1CO	003	017	Ak niekto ničí Boží chrám, toho zničí Boh, lebo Boží chrám je svätý, a tým chrámom ste vy!
046	1CO	003	018	Nežite v sebaklame! Ak si niekto o sebe namýšľa, že je podľa meradiel tohto sveta ktovieako múdry, potrebuje sa stať bláznom, aby našiel ozajstnú múdrosť.
046	1CO	003	019	V Božích očiach je to, čo ľudia považujú za múdrosť, len obyčajným bláznovstvom. Je predsa napísané: „On chytá múdrych v ich chytráctve“,
046	1CO	003	020	alebo: „Pán dobre pozná myšlienky múdrych, že sú nanič“.
046	1CO	003	021	Nech si teda nikto nezakladá na ľuďoch, veď všetko ste len dostali.
046	1CO	003	022	Pavol či Peter alebo Apollo – aj oni vám boli daní. Patrí vám svet, život i smrť, všetko v prítomnosti i všetko v budúcnosti –
046	1CO	003	023	vy však patríte Kristovi a Kristus je Boží.
046	1CO	004	001	Nepozerajte sa teda na nás inak než ako na Kristových služobníkov a správcov Božích tajomstiev.
046	1CO	004	002	Od služobníkov sa očakáva, že budú vo všetkom, čo robia, verní.
046	1CO	004	003	Preto mi nezáleží na tom, čo o mne súdite vy či ktokoľvek z ľudí. Súd nad sebou nevynášam ani ja sám.
046	1CO	004	004	A hoci je moje svedomie čisté, neznamená to, že som nevinný; len Pán je ten, kto o mne môže vyniesť súd.
046	1CO	004	005	Nerobte preto o nikom predčasné závery, kým sa nevráti Kristus. On vynesie na svetlo to, čo bolo ukryté v tme, a odhalí aj tie najtajnejšie pohnútky. Až potom dostane každý od Boha spravodlivú odmenu.
046	1CO	004	006	Bratia, to čo som hovoril, sa síce vzťahovalo na mňa a na Apolla, ale chcel som tým len zdôrazniť slová: „Nemyslieť nad to, čo je napísané.“ Nemáte sa pýšiť a vyzdvihovať jedného z nás pred druhým.
046	1CO	004	007	Veď kto z teba robí dôležitého? Máš vari niečo, čo by si nebol dostal? A ak si to dostal ako dar, prečo sa chváliš, akoby si si to zaslúžil?
046	1CO	004	008	Vy ste teda presvedčení, že máte všetko, čo potrebujete? Naozaj ste už zbohatli? Už ste začali kraľovať? A to všetko bez nás? Kiež by ste sa naozaj stali kráľmi, aby sme mohli kraľovať spolu s vami.
046	1CO	004	009	Tak sa mi zdá, akoby nám apoštolom určil Boh posledné miesto; ako odsúdencom na smrť. Stali sme sa divadlom svetu, anjelom i ľuďom.
046	1CO	004	010	Nás považujú za bláznov pre Krista, vy ste však tí rozumní! Nami každý pohŕda, vás však uznáva; my sme slabí, vy ste silní.
046	1CO	004	011	Neustále trpíme hladom a smädom, zimou a chorobami, bijú nás, ako bez domova blúdime z miesta na miesto
046	1CO	004	012	a musíme si zarábať ťažkou prácou. Žehnáme tým, ktorí nás preklínajú; ak nás prenasledujú, trpezlivo to znášame;
046	1CO	004	013	ak nás ohovárajú, odpovedáme láskavo. Stali sme sa spodinou tohto sveta a ešte stále nás považujú za odpad spoločnosti.
046	1CO	004	014	To však nepíšem preto, že by som vám chcel niečo vyčítať, ale napomínam vás ako vlastné deti.
046	1CO	004	015	Keby ste mali hoc aj tisíce vodcov, otcov toľko mať nemôžete. V spojení s Ježišom Kristom som sa stal akoby vaším otcom, keď som vám priniesol evanjelium.
046	1CO	004	016	Preto vás nabádam, aby ste žili podľa môjho príkladu.
046	1CO	004	017	Práve preto k vám posielam svojho milovaného a Pánovi verného Timoteja, ktorý mi je ako syn. Ten vám pripomenie zásady života s Ježišom Kristom, ako ich vyučujem v každom zbore.
046	1CO	004	018	Niektorí sa začali povyšovať, akoby som už ani nemal prísť do Korintu.
046	1CO	004	019	Ja však čoskoro prídem – ak to Bude Pánova vôľa –, a potom uvidím, či je v tých vystatovačných ľuďoch Božia moc, alebo len prázdne slová.
046	1CO	004	020	Božie kráľovstvo totiž nestojí na rečnení, ale na moci Božieho ducha.
046	1CO	004	021	Tak čo teda chcete? Mám k vám prísť s palicou, alebo s láskou a vľúdnosťou?
046	1CO	005	001	Hovorí sa o tom, že je u vás taký prípad nemravnosti, aký by človek ťažko hľadal aj medzi pohanmi, že totiž jeden z vás žije s nevlastnou matkou ako jej muž.
046	1CO	005	002	A to sa ešte nehanebne vystatujete, namiesto aby ste sa zhrozili a vylúčili takého človeka zo svojho spoločenstva!
046	1CO	005	003	Hoci nie som s vami osobne, duchom som stále pri vás. A rozhodol som, čo treba urobiť s človekom, ktorý sa niečoho takého dopustil.
046	1CO	005	004	V mene nášho Pána Ježiša Krista zvolajte zhromaždenie všetkých veriacich, moc Pána Ježiša bude s vami – i ja v jeho Duchu –
046	1CO	005	005	a ten človek nech je vylúčený zo spoločenstva kresťanov a odovzdaný do satanových rúk na záhubu tela, aby jeho duch mohol byť zachránený v Pánov deň.
046	1CO	005	006	Vaša chvála naozaj nie je na mieste. Či neviete, že trocha kvasu nakvasí celé cesto?
046	1CO	005	007	Odstráňte starý kvas, aby ste boli novým cestom. Máte byť totiž nekvaseným chlebom; veď Kristus, náš veľkonočný Baránok, bol za nás obetovaný.
046	1CO	005	008	Slávme teda sviatky nie so starým kvasom hriechu a zla, ale s nekvaseným chlebom úprimnosti a pravdy.
046	1CO	005	009	Napísal som vám v liste, že s nemorálnymi ľuďmi sa nemáte dávať dohromady.
046	1CO	005	010	Nemyslel som to však tak, že sa máte vyhýbať všetkým nemravníkom, chamtivcom, podvodníkom a modloslužobníkom. Veď to by ste sa museli vysťahovať preč z tohto sveta.
046	1CO	005	011	Ak sa však niekto vydáva za kresťana, ale je nemravník a chamtivec, modloslužobník, ohovárač, opilec alebo podvodník, nesadajte s ním ani za jeden stôl.
046	1CO	005	012	Súdiť nekresťanov nie je našou úlohou. My by sme mali zaujať postoj k tým, čo sú medzi nami.
046	1CO	005	013	Tých, ktorí neveria, nech súdi Boh. Ale zlo zo svojho stredu odstráňte vy sami!
046	1CO	006	001	Ako to, že keď má niekto s niekým spor, rieši to pred pohanským sudcom a nie pred veriacim?
046	1CO	006	002	Či vari Boží ľud, ktorému raz bude zverený súd nad celým svetom, nie je schopný dohodnúť sa na takých maličkostiach?
046	1CO	006	003	Neviete, že raz máte súdiť aj anjelov? Čo sú proti tomu nejaké každodenné záležitosti?
046	1CO	006	004	Keď sa súdite vo veciach všedného života, prečo si beriete za sudcov ľudí, ktorí nemajú v cirkvi žiadnu vážnosť?
046	1CO	006	005	Hanbite sa, že vám to musím vyčítať! Či sa medzi vami nenájde ani jeden rozumný, kto by rozsúdil spor medzi svojimi bratmi?
046	1CO	006	006	Namiesto toho sa súdi brat s bratom, a to pred neveriacimi!
046	1CO	006	007	Už to je vaša prehra, že máte medzi sebou spory. Prečo netrpíte radšej krivdu? Prečo neznášate radšej škodu?
046	1CO	006	008	Ale namiesto toho sami krivdíte a spôsobujete škody, a to bratom!
046	1CO	006	009	Vyri neviete, že nespravodliví sa nedostanú do Božieho kráľovstva? Neklamte samých seba Nijakí nemravníci ani modlári, ani cudzoložníci či tí, ktorí sa oddávajú iným mužom,
046	1CO	006	010	ani zlodeji, chamtivci, opilci, ohovárači alebo podvodníci nevkročia do Božieho kráľovstva!
046	1CO	006	011	Aj niektorí z vás boli takí. Teraz ste však z moci nášho Pána Ježiša Krista a Duchom nášho Boha očistení od hriechu, zasvätení Bohu a vyhlásení za spravodlivých.
046	1CO	006	012	Niekto môže povedať: „Všetko smiem.“ Áno, ale nie všetko je osožné. „Všetko je dovolené.“ Áno, ale nestaň sa otrokom toho, čo robíš.
046	1CO	006	013	Potrava je na to, aby bolo čo do žalúdka a žalúdok je na to, aby bolo kam dať potravu. Boh však raz urobí obom koniec. So smilstvom je to však inak: telo nám nebolo dané na to, aby sme ho zneužívali, patrí Pánovi a má mu slúžiť.
046	1CO	006	014	Tou istou mocou, ktorou vzkriesil Boh Krista, vzkriesi aj nás.
046	1CO	006	015	Vari neviete, že naše telá sú časťami Kristovho tela? Máme teda časti Kristovho tela spojiť s predajnou ženou? Určite nie!
046	1CO	006	016	Veď kto sa oddáva smilnici, je s ňou jedno telo, ako je napísané: „A tí dvaja sa stanú jedným telom“.
046	1CO	006	017	A každý, kto sa oddáva Pánovi, je s ním jeden duch.
046	1CO	006	018	Vyhýbajte sa teda smilstvu! Ostatné priestupky sa netýkajú tela priamo, ale smilstvom sa previňujete proti vlastnému telu.
046	1CO	006	019	Neviete vari, že vaše telo je chrámom Svätého Ducha, ktorý v ňom prebýva a ktorého vám dal Boh? Nepatríte už sami sebe!
046	1CO	006	020	Bolo za vás zaplatené vysoké výkupné! Tak teda nech aj vaše telo je Bohu na slávu!
046	1CO	007	001	A teraz k ďalším otázkam z vášho listu. Ak muž dokáže žiť bez ženy, je mu to na dobré.
046	1CO	007	002	Aby ste však predišli nemorálnostiam, nech má každý muž svoju manželku a žena svojho manžela.
046	1CO	007	003	Manželia nech si navzájom plnia svoje manželské povinnosti.
046	1CO	007	004	Žena ani muž nemajú v manželstve svoje telá sami pre seba, ale pre svojho partnera.
046	1CO	007	005	Preto si vzájomne vychádzajte v ústrety, iba ak po vzájomnej dohode na nejaký čas zachováte zdržanlivosť kvôli stíšeniu sa na modlitbách; potom sa zas odovzdajte jeden druhému, aby ste sa nevystavovali satanovým pokušeniam, keby ste sa nemohli ovládnuť.
046	1CO	007	006	To, čo tu píšem, považujte za možnosť, nie za príkaz.
046	1CO	007	007	Bol by som samozrejme rád, keby mal každý silu žiť ako ja. Ale Boh nedáva každému rovnaký dar: jednému dá to, inému ono.
046	1CO	007	008	Slobodným ľuďom a vdovám odporúčam, aby už nevstupovali do manželstva, tak ako ja.
046	1CO	007	009	Ale keby im zdržanlivosť pôsobila ťažkosti, nech sa radšej oženia alebo vydajú. Je lepšie žiť v manželstve, než sa trápiť túžbou po partnerovi.
046	1CO	007	010	Pre manželov však platí jednoznačne (a to nie je môj príkaz, ale Pánov), aby žena neodchádzala od svojho muža.
046	1CO	007	011	Ak by predsa odišla, nech zostane nevydatá alebo nech sa s manželom zmieri (a vráti sa k nemu). Takisto ani muž sa nesmie rozviesť so ženou.
046	1CO	007	012	O ďalších problémoch nemám priame pokyny od Pána. Ja by som však radil toto: Ak má niekto z bratov neveriacu ženu a ona s ním chce žiť, nech sa s ňou nerozvádza.
046	1CO	007	013	A podobne ak má žena za muža neveriaceho a on s ňou chce žiť, nech sa s ním nerozvádza.
046	1CO	007	014	Lebo viera veriaceho muža či ženy má v manželstve vplyv aj na jeho neveriaceho partnera. A takto sú aj ich deti pod vplyvom viery veriaceho rodiča.
046	1CO	007	015	Ale ak neveriaci chce z manželstva odísť, nechajte ho. Takýto veriaci brat či sestra nie sú slobodní vo svojom konaní. Boh nás predsa povolal, aby sme žili v pokoji.
046	1CO	007	016	Či môžeš vedieť, veriaci muž alebo žena, aký vplyv budeš mať na svojho manželského partnera a jeho cestu k záchrane?
046	1CO	007	017	Každý by mal zostať v takom stave, v akom bol, keď ho Pán povolal k viere. Tak o tom hovorím vo všetkých kresťanských zboroch.
046	1CO	007	018	Kto sa napríklad dal podľa židovského spôsobu obrezať, nemá sa prečo hanbiť a tajiť to. A kto nebol obrezaný, nemusí sa tomu obradu podrobovať ani teraz.
046	1CO	007	019	Pre kresťana nie je dôležité, či sa podrobil obradu obriezky, alebo nie. Dôležité je, aby žil podľa Božích prikázaní.
046	1CO	007	020	Zostaň teda tým, čím si bol, keď si počul Božie volanie.
046	1CO	007	021	Zastihlo ťa ako otroka? Nič si z toho nerob. Ale ak sa ti naskytne možnosť stať sa slobodným, využi ju.
046	1CO	007	022	Veď koho Boh povolal ako otroka, ten môže prežívať slobodu, ktorú mu daroval. A naopak, ak si niekoho Boh povolal ako slobodného občana, je Kristovým otrokom.
046	1CO	007	023	Bolo za vás zaplatené vysoké výkupné. Nedávajte sa teda zotročovať inými ľuďmi!
046	1CO	007	024	Veriaci, každý z vás nech zostáva v spoločenstve s Bohom v takom postavení, do akého ho Boh povolal.
046	1CO	007	025	O nevydatých dievčatách mi Kristus nedal nijaké osobitné pokyny. No keď smiem byť vďaka Božiemu milosrdenstvu považovaný za dôveryhodného, poviem vám svoju osobnú mienku.
046	1CO	007	026	Myslím, že s ohľadom na súženia, ktoré sa dajú očakávať, je múdrejšie zostať tak, ako ste.
046	1CO	007	027	Si zosobášený? Nehľadaj rozluku. Si slobodný? Nevyhľadávaj vstup do manželstva.
046	1CO	007	028	Kto sa aj napriek tomu rozhodne vstúpiť do manželstva – či muž alebo slobodné dievča – ten samozrejme nehreší. Musíte však potom rátať s tým, že vás v živote stretnú mnohé problémy a tých by som vás rád ušetril.
046	1CO	007	029	Mám tým na mysli toto: Pred nami je už len krátky čas. A tak tí, ktorí sú ženatí, nech to nepovažujú za prvoradé
046	1CO	007	030	Tí, čo plačú, nech sú, akoby neplakali; tí, čo sa radujú, akoby sa neradovali; tí, čo kupujú, akoby nič nevlastnili.
046	1CO	007	031	Využívajte teda všetko dobré, čo ponúka život, ale pamätajte, že nič z toho nepotrvá večne.
046	1CO	007	032	Bol by som rád, keby ste nemali zbytočné starosti. Neženatý sa môže naplno venovať Božím veciam a tomu, aby bol svojím konaním milý Bohu.
046	1CO	007	033	Ženatý sa musí starať o všedné veci a o to, aby sa zapáčil svojej žene,
046	1CO	007	034	a preto je jeho pozornosť rozdelená medzi Boha a rodinu. Rovnako nevydatá žena alebo mladé dievča sa môže starať o Božie veci; chce Bohu patriť telom i dušou. Vydatá sa však musí starať o všedné veci a o to, aby sa páčila manželovi.
046	1CO	007	035	To všetko vám hovorím, aby som vám pomohol, nie aby som vás priviedol do problémov. Chcem vám ukázať, ako slúžiť Pánovi čo najlepšie a tak, aby vás od neho nič neodvádzalo a mohli ste mu byť oddaní.
046	1CO	007	036	Ale ak má niekto snúbenicu a zdá sa mu dobré, aby sa (vzhľadom na jej vek) zosobášili, nech tak urobí – nie je to hriech. Nech sa zosobášia!
046	1CO	007	037	A tak ten, kto sa rozhodol zosobášiť so svojou snúbenicou, dobre robí, ale ten kto sa rozhodol zostať slobodný, urobil lepšie rozhodnutie.
046	1CO	007	038	Tak teda oboje je správne, ale to druhé je lepšie.
046	1CO	007	039	Žena je viazaná vernosťou, kým žije jej muž. Keď ovdovie, je voľná a môže sa opäť vydať, no iba za kresťana.
046	1CO	007	040	Podľa môjho názoru však bude šťastnejšia, ak to neurobí, a nazdávam sa, že aj ja sa môžem odvolávať na vedenie Božím Duchom.
046	1CO	008	001	A teraz k otázke jedenia mäsa zo zvierat obetovaných pohanským modlám. Pravdou je, že všetci vieme ako to je. Poznanie však nie je všetko – môže viesť človeka k povýšenosti, ale len láska povznáša.
046	1CO	008	002	Ak má niekto pocit, že pozná odpoveď na každú otázku, pravdepodobne toho ešte veľa nevie.
046	1CO	008	003	Ale ak niekto Boha miluje, Boh o ňom vie a pozná ho.
046	1CO	008	004	Čo sa týka mäsa zasväteného pohanským modlám, vieme, že modly nič neznamenajú. Nie je iný Boh okrem toho jediného.
046	1CO	008	005	Ak sa im tiež hovorí „bohovia“ – a takých „bohov“ a „pánov“ je na nebi i na zemi naozaj mnoho –
046	1CO	008	006	my máme len jedného Boha, nášho Otca, od ktorého všetko pochádza a ktorému my všetci patríme. A máme len jedného Pána, Ježiša Krista, prostredníctvom ktorého bolo všetko stvorené a aj nám dal život.
046	1CO	008	007	Avšak nie všetci dospeli k tomuto poznaniu. Niektorí ešte len nedávno sami uctievali modly, a preto v prijímaní takého mäsa vidia náznak modloslužby. Oslabuje to ich svedomie a cítia sa poškvrnení.
046	1CO	008	008	Je pravda, že jedlo nás v Božích očiach nerobí lepšími. Ak mäso obetované modlám nejeme, o nič neprichádzame, ak ho jeme, nič tým nezískavame.
046	1CO	008	009	Musíte však byť opatrní, aby váš slobodný postoj nepohoršil slabších vo viere.
046	1CO	008	010	Keď totiž teba, ktorý vieš o čo ide, uvidí niekto sedieť za stolom v pohanskom chráme, môžeš tým ovplyvniť jeho slabé svedomie a bude tiež jesť mäso obetované modlám.
046	1CO	008	011	A keď bude robiť niečo proti hlasu svojho svedomia, budeš to vlastne ty, kto svojho slabšieho brata, za ktorého tiež Kristus umrel, privedieš do záhuby.
046	1CO	008	012	Prehrešovať sa takto proti bratom a útočiť na ich neisté svedomie znamená hrešiť proti samotnému Kristovi.
046	1CO	008	013	Ak by teda moje jedlo malo byť príčinou bratovho pádu, radšej sa toho jedla zrieknem, aby som ho nepriviedol k pádu do hriechu.
046	1CO	009	001	Nie som vari slobodný? Či vari nie som apoštol Ježiša Krista? Či som sa vari nestretol s Ježišom, naším Pánom? Nie ste vari výsledkom toho, čo Pán cezo mňa vykonal?
046	1CO	009	002	Ak ma aj niektorí nepovažujú za apoštola, pre vás ním som. Veď vy ste dôkazom, že som Pánovým apoštolom.
046	1CO	009	003	Keď ma súdia, obhajujem sa takto:
046	1CO	009	004	„Či nemáme právo na jedlo a pitie za našu prácu?
046	1CO	009	005	Nemáme právo brať so sebou veriacu manželku ako ostatní apoštoli a Ježišovi bratia či Peter?
046	1CO	009	006	Prečo si iba ja a Barnabáš máme zarábať na živobytie?
046	1CO	009	007	Či ste už videli vojaka, ktorý by slúžil v armáde za vlastné peniaze? Alebo hospodára, ktorý by nejedol hrozno z vinice, ktorú sám vysadil? Alebo niekoho, kto sa stará o stádo a nepije mlieko, ktoré získa?
046	1CO	009	008	Myslíte, že sú to len moje vlastné myšlienky? Nehovorí to isté i Zákon?“
046	1CO	009	009	Veď v Mojžišovom zákone je napísané: „Nedáš náhubok volovi, ktorého používaš pri mlatbe.“ Keď dal Boh takýto príkaz, mal na mysli iba zvieratá?
046	1CO	009	010	Netýka sa to vari aj nás? Áno, bolo to napísané aj pre nás: veď aj ten, kto orie, alebo ten, kto mláti, robia tak v nádeji, že budú mať podiel na úrode.
046	1CO	009	011	Ak sme medzi vami rozsievali večné hodnoty, či nemáme právo očakávať, že budeme mať podiel na vašich všedných veciach?
046	1CO	009	012	Ak majú u vás toto právo iní, nemáme naň vari oveľa skôr nárok aj my? A napriek tomu sme toto svoje právo nikdy nevyužili: radšej budeme znášať biedu, len aby sme neboli prekážkou v šírení evanjelia o Kristovi.
046	1CO	009	013	Alebo vari neviete že tí, ktorí konajú službu v chráme, dostávajú z chrámu svoje jedlo a tí, čo slúžia pri oltári, dostávajú svoj diel z obetí?
046	1CO	009	014	Tak to ustanovil aj Pán, že tí, ktorí zvestujú evanjelium, majú mať z neho aj svoje živobytie.
046	1CO	009	015	Napriek tomu som túto možnosť nikdy nevyužil a ani teraz to nepíšem preto, že by som sa niečoho takého dožadoval. Radšej by som zomrel, než by mal niekto zmariť to, na čo som bol až dosiaľ hrdý.
046	1CO	009	016	Tým, že hlásam dobrú správu, sa však nechválim; je to moja povinnosť a beda mi, keby som evanjelium nezvestoval.
046	1CO	009	017	Ak to robím z vlastného rozhodnutia, mám nárok na odmenu. Boh si ma však povolal a ja plním zverenú úlohu.
046	1CO	009	018	Čo je teda mojou odmenou? Mám tú prednosť, že som sa rozhodol prinášať dobrú správu zadarmo a nevyužívať to, čo mi ako kazateľovi evanjelia právom patrí.
046	1CO	009	019	A tak, hoci som slobodný od všetkých, dobrovoľne som sa dal do služby všetkým, aby som čo najviac ľudí získal pre Krista.
046	1CO	009	020	Aby som získal Židov, žil som medzi nimi ako Žid. Aby som získal tých, ktorí dbajú na ustanovenia Mojžišovho zákona, podriadil som sa im aj ja (hoci nimi už nie som viazaný).
046	1CO	009	021	A aby som získal tých, čo sú zákonu úplne vzdialení, bol som medzi nimi, akoby som aj ja bol bez zákona (hoci nežijem bez Božieho zákona – zaväzuje ma predsa zákon Kristov).
046	1CO	009	022	Pre slabých som sa stal slabým, aby som získal slabých. Každému som sa snažil priblížiť na jeho úrovni, aby som aspoň niektorých zachránil.
046	1CO	009	023	Ale k tomu všetkému ma vedie snaha, aby šírenie evanjelia napredovalo a aby som aj ja mohol mať podiel na jeho požehnaniach.
046	1CO	009	024	Či neviete, že tí, ktorí bežia na pretekoch, bežia síce všetci, ale iba jeden môže dostať cenu? Bežte teda tak, aby ste ju získali!
046	1CO	009	025	Každý pretekár sa potrebuje cvičiť v zdržanlivosti. Oni to robia preto, aby získali pozemské vavríny, nám však ide o večnú odmenu.
046	1CO	009	026	Keď teda bežím, nie bez cieľa; keď bojujem, nie tak, akoby som bil do prázdna.
046	1CO	009	027	Ale krotím svoje telo a cvičím ho v zdržanlivosti, aby sa nestalo, že by som druhým kázal, no sám zlyhal.
046	1CO	010	001	Chcem bratia, aby ste pochopili, čo sa stalo našim otcom. Nad všetkými sa vznášal Boží oblak a všetci prešli cez more.
046	1CO	010	002	Takto boli pokrstení v oblaku a mori ako Mojžišovi nasledovníci.
046	1CO	010	003	Všetci sa sýtili tým istým duchovným pokrmom
046	1CO	010	004	a všetci pili z toho istého duchovného prameňa. Pili totiž z duchovnej skaly, ktorá ich stále sprevádzala, a tou skalou bol Kristus.
046	1CO	010	005	A predsa väčšina z nich Bohu radosť nespravila; ich mŕtve telá naplnili púšť.
046	1CO	010	006	Nech sa nám stanú výstražným príkladom, aby sme netúžili po zlom ako oni.
046	1CO	010	007	Preto nebuďte modlármi ako tí, o ktorých je napísané: „Urobili si veľkú slávnosť, jedli a pili a potom tancovali okolo zlatého teľaťa.“
046	1CO	010	008	Ani sa neoddávajte smilstvu ako niektorí z nich, a za jediný deň ich zomrelo dvadsaťtritisíc.
046	1CO	010	009	Nesnažte sa zistiť, ako ďaleko môžete zájsť vo svojom hriechu proti Pánovi ako tí na púšti a potom hynuli od uštipnutia hadov;
046	1CO	010	010	ani nereptajte, ako to niektorí z nich robili a zahynuli rukou zhubcu.
046	1CO	010	011	To, čo sa im stalo, je akoby predobrazom a je to zapísané na naše napomenutie. Veď žijeme blízko času konca.
046	1CO	010	012	Dávajte si pozor, aby ste nepadli; najmä tí, ktorí si myslia, že stoja pevne.
046	1CO	010	013	Veď doteraz ste boli vystavení len obyčajným ľudským pokušeniam. Bohu však môžete dôverovať. Ak aj prídu skúšky, nedopustí, aby ste podľahli, ale ukáže vám z nich východisko a dá vám silu obstáť.
046	1CO	010	014	Preto, moji milovaní, utekajte pred modloslužbou!
046	1CO	010	015	Hovorím s vami ako s rozumnými ľuďmi. Urobte si svoj názor na to, čo hovorím:
046	1CO	010	016	Je vari kalich požehnania, za ktorý ďakujeme, niečím iným, než našou účasťou na krvi Kristovej? Je vari chlieb, ktorý lámeme, niečím iným, než našou účasťou na Kristovom tele?
046	1CO	010	017	A keďže je jeden chlieb, hoci je nás veľa, tvoríme jedno telo, lebo všetci jeme z toho istého chleba.
046	1CO	010	018	Pozrite sa na izraelský národ: Nespája vari tých, čo jedia obete, spoločná služba pri obetovaní Bohu?
046	1CO	010	019	Čo tým chcem povedať? Že modla je bohom? Alebo mäso obetované modle má nejakú moc?
046	1CO	010	020	Vôbec nie! Veď obete, ktoré pohania prinášajú, obetujú démonom, nie Bohu. Hovorím to, lebo nechcem, aby ste mali s démonmi čosi spoločné.
046	1CO	010	021	Nemôžete sa predsa súčasne hlásiť k Bohu aj k zlým mocnostiam.
046	1CO	010	022	Alebo chcete Boha vyprovokovať k prejavu žiarlivosti? Ste snáď mocnejší ako on?
046	1CO	010	023	Áno, kresťanovi je všetko dovolené, ale nie všetko je na osoh. Všetko je dovolené, ale nie všetko slúži na dobro aj ostatným.
046	1CO	010	024	Nikto nech nesleduje svoj vlastný prospech, ale dobro toho druhého.
046	1CO	010	025	Všetko, čo sa predáva u mäsiarov, pokojne jedzte a nezaťažujte svoje svedomie zbytočne tým, či to náhodou nebolo obetované modlám.
046	1CO	010	026	Lebo: „Pánova je zem, i všetko, čo je na nej.“
046	1CO	010	027	A keď vás pozve neveriaci na návštevu a rozhodnete sa tam ísť, jedzte s pokojným svedomím všetko, čo vám predloží a nezisťujte pôvod toho jedla.
046	1CO	010	028	Keď vás však niekto upozorní, že to jedlo bolo obetované pohanským božstvám, nejedzte to kvôli tomu, ktorý vám to oznámil a jeho svedomiu.
046	1CO	010	029	Áno, mám na mysli jeho svedomie, nie vaše. Prečo by mala byť moja sloboda obmedzená cudzím svedomím?
046	1CO	010	030	Či ma niekto môže odsudzovať za to, čo vďačne prijímam z Božej ruky?
046	1CO	010	031	Všetko, čo robíme – či už je to jedenie, či pitie, alebo čokoľvek iné – všetko má slúžiť na Božiu oslavu.
046	1CO	010	032	Nebuďte preto pohoršením ani Židom, ani pohanom, ani kresťanom.
046	1CO	010	033	Aj ja sa vždy usilujem vyjsť každému v ústrety a nesledujem svoj prospech, ale dobro tých druhých, aby ich bolo zachránených čo najviac.
046	1CO	011	001	Nasledujte môj príklad, ako aj ja nasledujem Krista.
046	1CO	011	002	Inak vás musím pochváliť, že na mňa nezabúdate a držíte sa toho, čo som vás naučil.
046	1CO	011	003	Bol by som však rád, keby ste pochopili, že hlavou každého muža je Kristus, hlavou ženy je jej manžel a hlavou Krista je Boh.
046	1CO	011	004	Každý muž, ktorý sa modlí alebo prorokuje so zakrytou hlavou, zneuctieva svoju hlavu – Krista.
046	1CO	011	005	A každá žena, ktorá sa modlí alebo prorokuje s nezakrytou hlavou, zneuctieva toho, kto je jej hlavou; je to, akoby si dala vyholiť svoju hlavu.
046	1CO	011	006	Keď si teda žena nezahaľuje hlavu, môže si rovno ostrihať vlasy. Ak to však považuje za potupu, nech sa radšej zahaľuje.
046	1CO	011	007	Muž si nemá zakrývať hlavu, lebo je obrazom Boha a jeho charakteru a žena je mužovou pýchou
046	1CO	011	008	Veď nebol stvorený muž zo ženy, ale žena z muža.
046	1CO	011	009	A preto bola žena stvorená pre muža, nie muž pre ženu.
046	1CO	011	010	Z tohto dôvodu – a tiež kvôli anjelom – má mať žena na svojej hlave znamenie autority.
046	1CO	011	011	Ale ak žijeme v Kristovi, potom žena nie je nezávislá od muža a ani muž nie je nezávislý od ženy.
046	1CO	011	012	Veď ako žena pochádza z muža, tak sa aj muž rodí zo ženy, ale všetko pochádza od Boha.
046	1CO	011	013	Sami teda posúďte, či sa patrí, aby sa žena modlila k Bohu s neprikrytou hlavou.
046	1CO	011	014	Či nie je všeobecným pravidlom, že keď má muž dlhé vlasy, nepridáva mu to na vážnosti,
046	1CO	011	015	pričom ženu dlhé vlasy ctia? Veď jej boli dané ako závoj.
046	1CO	011	016	Ale ak by sa o tom chcel niekto škriepiť, nech vie, že nič podobné nemáme vo zvyku ani my, ani ostatné Božie zbory.
046	1CO	011	017	Keď už vám dávam tieto príkazy, nemôžem vás pochváliť za to, že vaše spoločné stretnutia sú vám skôr na škodu, než na prospech.
046	1CO	011	018	Počul som, a niečo pravdy na tom asi bude, že keď sa ako spoločenstvo veriacich stretávate, sú medzi vami roztržky.
046	1CO	011	019	Takéto rozdelenie je dobré akurát tak na to, aby sa ukázalo, kto to myslí s Bohom naozaj vážne.
046	1CO	011	020	Ale vaše spoločné stolovanie sa potom nemôže nazývať večera Pánova.
046	1CO	011	021	Každý sa ponáhľa, aby zjedol a vypil, čo si sám priniesol, a tak sa niektorí prejedajú, ba aj sa pripijú, kým iní zostávajú hladní.
046	1CO	011	022	To sa nemôžete najesť doma? Alebo chcete znevážiť Božiu cirkev a ponížiť chudobných? Za to vás naozaj nemôžem chváliť.
046	1CO	011	023	Ja som vám predsa odovzdal, čo mi Pán zveril: V tú noc, keď bol Pán Ježiš zradený, vzal chlieb,
046	1CO	011	024	poďakoval zaň Bohu, lámal ho a povedal: „Toto je moje telo, ktoré sa obetuje za vás. To robte na moju pamiatku.“
046	1CO	011	025	Podobne po večeri zdvihol kalich a povedal: „Tento kalich je nová zmluva medzi Bohom a vami, spečatená mojou krvou. Robte to na moju pamiatku, kedykoľvek budete z neho piť.“
046	1CO	011	026	Vždy, keď takto spoločne budete jesť a piť, zvestujete Pánovu smrť až do jeho príchodu.
046	1CO	011	027	Preto ak niekto je tento chlieb a pije z kalichu Pánovho ľahkovážne, znevažuje obeť Kristovu a berie tak na seba spoluvinu za jeho smrť.
046	1CO	011	028	Skúmajte teda každý sám seba a až potom nech je z toho chleba a pije z kalicha.
046	1CO	011	029	Lebo kto si pritom neuvedomí, že tu ide o telo Pána Ježiša, je a pije na vlastné odsúdenie.
046	1CO	011	030	Preto je u vás toľko chorých, slabých a niektorí umierajú.
046	1CO	011	031	Keby sme boli ochotní posúdiť samých seba, neboli by sme súdení.
046	1CO	011	032	Ale keď nás súdi Pán, chce nám tým pomôcť, aby nás potom nemusel odsúdiť s ostatným svetom.
046	1CO	011	033	Preto vás prosím, bratia, aby ste pri spoločných stretnutiach čakali, až sa zídete všetci a až potom jedli.
046	1CO	011	034	Kto by nemohol vydržať od hladu, nech sa naje doma, aby vaše stretnutia neboli dôvodom na odsúdenie. Ostatné zariadim, keď prídem.
046	1CO	012	001	Čo sa týka duchovných darov, bol by som nerád, aby ste v tej veci nemali jasno.
046	1CO	012	002	Sami viete, že keď ste ešte boli neveriaci, uctievali ste mŕtve a nemé modly, ku ktorým vás to ťahalo.
046	1CO	012	003	Preto vám oznamujem, že nikto, koho vedie Boží Duch, nepohŕda Kristom. A Ježiša ako svojho Pána vyznáva len ten, koho vedie Svätý Duch.
046	1CO	012	004	Je mnoho rozmanitých obdarovaní, ale Duch je ten istý.
046	1CO	012	005	Je mnoho rôznych spôsobov služby, ale Pán je stále ten istý.
046	1CO	012	006	Je mnoho rôznych prejavov moci, ale Boh je ten istý a on to všetko pôsobí.
046	1CO	012	007	Každému človeku je daný zvláštny prejav Ducha na spoločný úžitok.
046	1CO	012	008	Jednému Boží Duch dáva slovo múdrosti, inému dáva ten istý Ducha slovo poznania.
046	1CO	012	009	Ďalšiemu dáva ten istý Duch zvláštny dar viery, inému schopnosť uzdravovať v tom istom Duchu.
046	1CO	012	010	Niekomu zasa dáva schopnosť konať zázraky, ďalšiemu prorokovať, niekomu možnosť rozlišovať duchov, niekomu rôzne druhy jazykov a inému schopnosť tlmočiť tieto jazyky.
046	1CO	012	011	To všetko je dielom jedného a toho istého Ducha, ktorý rozdeľuje každému jednotlivo podľa svojej vôle.
046	1CO	012	012	Veď s Kristom je to tak, ako s telom, ktoré je síce jedno, ale skladá sa z mnohých častí a tie, hoci ich je veľa, tvoria spolu jeden celok.
046	1CO	012	013	Tak aj každý z nás – Žid alebo pohan, otrok alebo slobodný občan – bol pokrstený do jedného spoločného tela prostredníctvom jedného Ducha a všetci sme sa napili z toho istého Ducha.
046	1CO	012	014	Telo predsa nie je jediný orgán, má mnoho častí.
046	1CO	012	015	Ak by noha povedala: „Ja nepatrím k telu, lebo nie je ruka“, neznamená to, že by prestala patriť k telu.
046	1CO	012	016	Alebo keby ucho povedalo: „Ja nepatrím k telu, keď nie som oko“, či preto prestane byť časťou tela?
046	1CO	012	017	Veď keby celé telo bolo okom, ako by mohlo počuť? A keby celé bolo uchom, kde by bol čuch?
046	1CO	012	018	Boh však dal do tela rôzne orgány a každému z nich určil jeho úlohu podľa svojho uváženia.
046	1CO	012	019	Keby bolo všetko tvorené jediným orgánom, kde by bolo telo?
046	1CO	012	020	Takto máme mnoho rozličných orgánov, ale všetky dovedna tvoria jedno telo.
046	1CO	012	021	Oko nemôže povedať ruke: „Nepotrebujem ťa!“, ani hlava nohám: „Zaobídem sa bez vás!“
046	1CO	012	022	Skôr naopak: práve tie zdanlivo podradné orgány sú nenahraditeľné
046	1CO	012	023	a práve tým častiam tela, ktoré pokladáme za menejcenné, venujeme najväčšiu pozornosť a tie, ktoré považujeme za neslušné, zaodievame zvlášť pozorne –
046	1CO	012	024	na rozdiel od ostatných častí tela. Boh ustrojil naše telo tak, aby sa prehliadaným častiam dostalo viac pozornosti.
046	1CO	012	025	To preto, aby v tele nedochádzalo k hádkam, ale aby sa jednotlivé časti o seba navzájom starali.
046	1CO	012	026	Keď trpí jeden orgán, trpia spolu s ním aj všetky ostatné. Keď je jeden z nich vyznamenaný, radujú sa s ním všetky.
046	1CO	012	027	Vy ste Kristovo telo a každý z vás je časťou jeho tela.
046	1CO	012	028	V cirkvi Boh ustanovil ako prvých apoštolov, druhých prorokov, tretích učiteľov, ďalej dal moc konať obdivuhodné činy, potom schopnosť uzdravovať, dar pomáhať, dar spravovať cirkev či hovoriť rôznymi jazykmi.
046	1CO	012	029	Vari sme všetci apoštolmi? Sú všetci prorokmi či učiteľmi? Majú všetci moc robiť zázraky?
046	1CO	012	030	Všetci majú dar uzdravovať? Všetci hovoria rôznymi jazykmi a všetci ich vedia vykladať?
046	1CO	012	031	Usilujte sa dosiahnuť oveľa dôležitejšie dary. Chcem vám však ukázať oveľa lepšiu cestu.
046	1CO	013	001	Ak hovorím jazykmi ľudskými i anjelskými, ale lásku nemám, som iba cvendžiaci zvon a duniaci gong.
046	1CO	013	002	Ak mám dar prorokovať, rozumieť všetkým tajomstvám a každej múdrosti a ak mám takú veľkú vieru, že môžem aj vrchy prenášať, ale lásku nemám, nie som ničím.
046	1CO	013	003	Ak rozdám všetok svoj majetok, aby som nasýtil chudobných, keď sa dám pre vieru hoc aj upáliť, ale lásku nemám, nič mi to neosoží.
046	1CO	013	004	Láska je trpezlivá, láska je vľúdna, nezávidí. Láska sa nevystatuje a nie je domýšľavá,
046	1CO	013	005	nekoná nečestne, neusiluje sa o vlastný prospech, nie je zlostná, nespomína na krivdy,
046	1CO	013	006	neraduje sa zlým veciam, ale teší sa z pravdy.
046	1CO	013	007	Všetko znáša, za každých okolností verí, má nádej a všetko vydrží.
046	1CO	013	008	Láska nikdy neprestáva, no proroctvá pominú, jazyky umĺknu, poznanie sa rozplynie.
046	1CO	013	009	Veď všetky naše vedomosti sú neúplné a všetko prorokovanie čiastočné.
046	1CO	013	010	Keď ich miesto zaujme dokonalosť, všetko neúplné sa pominie.
046	1CO	013	011	Kým som bol dieťaťom, hovoril som ako dieťa, premýšľal som ako dieťa, uvažoval som ako dieťa. Keď som však dospel, zanechal som všetko detské.
046	1CO	013	012	Teraz vidíme len čosi ako zahmlený obraz v zrkadle, ale potom uvidíme tvárou v tvár. Zatiaľ poznám iba čiastočne, potom však budem poznať v plnosti tak, ako Boh pozná mňa.
046	1CO	013	013	Teraz zostávajú tri veci: viera, nádej a láska. Ale najväčšia z nich je láska.
046	1CO	014	001	Nech vám teda záleží na láske. O duchovné dary sa tiež usilujte, ale predovšetkým, aby ste prorokovali.
046	1CO	014	002	Keď niekto hovorí neznámym jazykom, nehovorí to ľuďom, ale Bohu; nikto mu nerozumie a tak to, čo pod vplyvom Ducha hovorí, zostáva tajomstvom.
046	1CO	014	003	Ak však niekto prehovorí zrozumiteľne, je to pre jeho poslucháčov posilnením, povzbudením a potešením.
046	1CO	014	004	Neznámy jazyk má význam len pre toho, kto ním hovorí, kým zvestovanie Božej vôle buduje kresťanské spoločenstvo.
046	1CO	014	005	Prajem si, aby ste všetci hovorili inými jazykmi, ale dávam prednosť tomu, aby ste prinášali zrozumiteľné posolstvo. Ten, kto prináša zrozumiteľné posolstvo, je dôležitejší než ten, kto hovorí v jazykoch; veď takéto hovorenie môže byť cirkvi na úžitok, len ak to niekto aj vysvetlí.
046	1CO	014	006	Bratia, aký úžitok by ste mali z toho, keby som k vám prišiel a hovoril v rôznych jazykoch, ale nepriniesol by som žiadne odhalenie, ani poznanie, ani zrozumiteľné posolstvo od Boha, ani poučenie?
046	1CO	014	007	Podobne ako neživé hudobné nástroje ako flauta či harfa musia hrať tóny čisto, inak by nikto nerozoznal melódiu.
046	1CO	014	008	A keby trúbka vydala nejasný zvuk, kto v tom rozozná signál do boja?
046	1CO	014	009	Tak je to aj s vami: ak vaša reč nie je zrozumiteľná, ako ľudia zistia, čo hovoríte? Budete hovoriť len do vetra.
046	1CO	014	010	Na svete sa hovorí najrôznejšími jazykmi a každému z nich sa dá rozumieť.
046	1CO	014	011	Ak však niekto bude hovoriť jazykom, ktorému nerozumiem, budeme si navzájom cudzincami – ja pre neho a on pre mňa.
046	1CO	014	012	Keď ste takí horliví v získavaní duchovných darov, usilujte sa o také dary, ktoré pomáhajú budovať cirkev.
046	1CO	014	013	Preto ten, kto hovorí neznámym jazykom, nech sa modlí, aby to vedel aj vyložiť.
046	1CO	014	014	Keď sa totiž niekto modlí takým jazykom, jeho duch sa síce modlí, ale jeho myseľ z toho nemá žiadny úžitok.
046	1CO	014	015	Nuž čo robiť? Budem sa modliť duchom aj mysľou, budem spievať „duchom“, ale aj „mysľou“.
046	1CO	014	016	Ako by mohol obyčajný človek pripojiť svoje amen k modlitbe, keby nevedel, čo si hovoril?
046	1CO	014	017	Áno, ty krásne ďakuješ, ale iný z toho nič nemá.
046	1CO	014	018	Som vďačný Bohu, že hovorím jazykmi väčšmi než ktokoľvek z vás,
046	1CO	014	019	ale v zhromaždení poviem radšej päť zrozumiteľných slov, ktoré ostatných poučia, než tisíce slov v nezrozumiteľnom jazyku.
046	1CO	014	020	Bratia, nebuďte detinskí. Nech je vám zlo cudzie ako bábätkám, ale inak myslite ako dospelí ľudia.
046	1CO	014	021	V Písme sa hovorí: „Budem sa tomuto ľudu prihovárať inými jazykmi a ústami cudzincov, ale ani tak ma nebudú poslúchať,“ hovorí Pán.
046	1CO	014	022	Jazyky sú znamením nie pre veriacich, ale pre neveriacich, proroctvo nie je pre neveriacich, ale pre veriacich.
046	1CO	014	023	Keď sa všetci zídete ako spoločenstvo veriacich a každý z vás bude hovoriť cudzím jazykom a príde medzi vás nezasvätený alebo neveriaci človek, nepovie vari, že ste sa pomiatli?
046	1CO	014	024	No keď všetci budete zrozumiteľne hovoriť Božiu pravdu a príde niekto nezasvätený alebo neveriaci, to, čo počuje, ho bude usvedčovať z hriechu a odsudzovať.
046	1CO	014	025	Najavo vyjdú jeho najtajnejšie myšlienky, takže padne na kolená, pokorí sa pred Bohom a vyzná: „Naozaj je Boh s vami!“
046	1CO	014	026	Čo z toho vyplýva, bratia? Keď sa zídete, jeden poslúži chválospevom, druhý slovami učenia či zjavením od Boha, iný svedectvom v cudzom jazyku ďalší jeho výkladom. Všetko má však slúžiť na spoločný rast všetkých.
046	1CO	014	027	Ak niekto hovorí cudzím jazykom, nech hovoria najviac dvaja alebo traja, ale jeden po druhom, a zároveň nech to niekto vysvetľuje.
046	1CO	014	028	Ak sa nenájde vykladač, nech taký človek počas zhromaždenia mlčí a nech hovorí len sebe a Bohu.
046	1CO	014	029	Tí, ktorí dostali proroctvo, nech tiež hovoria len dvaja alebo traja, ostatní nech o tom uvažujú.
046	1CO	014	030	Ak Boh odhalí niečo ďalšiemu z prítomných, kým druhý ešte hovorí, treba mu dať slovo.
046	1CO	014	031	Tak môže proroctvo tlmočiť každý, kto má ten dar, a pre všetkých to bude slúžiť na poučenie a povzbudenie.
046	1CO	014	032	Veď kto hovorí z Božieho poverenia, vie sa aj ovládať.
046	1CO	014	033	Boh nemá rád zmätok, je Bohom pokoja. Tak sa to deje vo všetkých zhromaždeniach kresťanov.
046	1CO	014	034	Ženy vo vašom zhromaždení nech mlčia – nie je im dovolené hovoriť. Majú sa podriaďovať, ako im to prikazuje aj Zákon.
046	1CO	014	035	Ak sa chcú na niečo opýtať, nech im to doma vysvetlí manžel. Nie je vhodné, aby žena hovorila v zhromaždení.
046	1CO	014	036	Zdá sa vám, že posolstvo od Boha pochádza od vás? Alebo máte pocit, že ste jediní, kto ho obdržal?
046	1CO	014	037	Ak niekto z vás tvrdí, že je obdarený slovom od Boha, alebo má iné dary Božieho Ducha, mal by tým skôr poznať, že to, čo vám hovorím, je Pánov príkaz.
046	1CO	014	038	Kto to odmieta uznať, sám nemá nárok na uznanie.
046	1CO	014	039	Tak teda, milí bratia, proste Boha o to, aby ste mohli hlásať jeho pravdy a nebráňte hovoriť ani cudzími jazykmi.
046	1CO	014	040	Všetko nech sa však deje v poriadku a slušnosti.
046	1CO	015	001	Rád by som vám, bratia, pripomenul radostné posolstvo, ktoré som vám zvestoval, vy ste ho prijali a tvorí základ vašej viery.
046	1CO	015	002	Ak sa evanjelia pridŕžate tak, ako som vám ho zvestoval, prináša vám záchranu. Inak by vaša viera bola zbytočná.
046	1CO	015	003	Odovzdal som vám to, čo som sám prijal: že Kristus zomrel za naše hriechy – tak, ako hovorí Písmo,
046	1CO	015	004	bol pochovaný a na tretí deň vzkriesený – ako hovorí Písmo.
046	1CO	015	005	Potom sa ukázal Petrovi, a potom dvanástim.
046	1CO	015	006	Neskôr sa ukázal viac než päťsto veriacim naraz. Väčšina z nich ešte žije, hoci niektorí už zomreli.
046	1CO	015	007	Potom sa ukázal Jakubovi, a potom ostatným apoštolom.
046	1CO	015	008	A úplne nakoniec sa ako nedonosenému dieťaťu ukázal aj mne.
046	1CO	015	009	Veď ja som najmenší medzi všetkými apoštolmi a nie som vlastne ani hoden nazývať sa apoštolom po tom, ako som prenasledoval Božiu cirkev.
046	1CO	015	010	Len vďaka Božej milosti som tým, čím som. Jeho milosť voči mne nebola márna – vykonal som oveľa viac ako všetci ostatní. Nerobil som to však ja, ale, milosť Božia, ktorá sa pri mne prejavila a sprevádzala ma.
046	1CO	015	011	Napokon, či už som to ja alebo niekto iný, všetci hlásame to isté posolstvo, vďaka ktorému ste uverili aj vy.
046	1CO	015	012	Ak sa však zvestuje dobrá správa o Kristovi a jeho zmŕtvychvstaní, ako potom môžu niektorí z vás tvrdiť, že mŕtvi už nikdy neožijú?
046	1CO	015	013	Ak by nebolo zmŕtvychvstanie, potom ani Kristus nebol vzkriesený.
046	1CO	015	014	A ak Kristus nevstal z mŕtvych, boli by všetky naše svedectvá zbytočné a vaša viera by bola márna.
046	1CO	015	015	A nielen to: museli by sme byť považovaní za falošných svedkov o Bohu. Veď by sme vydávali svedectvo o tom, že Boh vzkriesil Krista, hoci by ho nevzkriesil, ak vzkriesenie nie je možné.
046	1CO	015	016	Ak totiž vzkriesenie z mŕtvych nejestvuje, potom nebol vzkriesený ani Kristus.
046	1CO	015	017	A ak Kristus nevstal z mŕtvych, vaša viera je márna a vy ste ešte stále vo svojich hriechoch.
046	1CO	015	018	A potom sú stratení aj tí, ktorí verili v Krista a zomreli.
046	1CO	015	019	Ak je Kristus našou nádejou iba pre tento život, tak sme najúbohejšími zo všetkých ľudí.
046	1CO	015	020	Ale Kristus vstal z mŕtvych ako záruka toho, že aj ďalší mŕtvi budú vzkriesení.
046	1CO	015	021	Tak, ako prišla na svet smrť cez človeka, tak cez človeka prišlo aj vzkriesenie z mŕtvych.
046	1CO	015	022	Lebo ako v Adamovi všetci zomierajú, tak aj v Kristovi dostanú večný život.
046	1CO	015	023	Všetko však má svoju postupnosť: najprv vstal Kristus, a potom pri jeho príchode tí, ktorí mu patria.
046	1CO	015	024	Koniec nastane vtedy, keď Kristus zničí vládu všetkých mocností a síl a odovzdá kráľovstvo Bohu Otcovi.
046	1CO	015	025	On totiž musí kraľovať, kým Boh nepodrobí všetkých nepriateľov pod jeho nohy,
046	1CO	015	026	a ako posledný nepriateľ bude zničená smrť.
046	1CO	015	027	Veď „Boh mu podrobí všetko.“ Keď je však napísané, že mu podrobí „všetko“, je zrejmé, že s výnimkou Boha, ktorý to všetko Kristovi podriadil.
046	1CO	015	028	A až bude Kristus pánom nad všetkým, potom sa aj on ako Syn podrobí svojmu Otcovi, a tak bude Boh zvrchovaným vládcom nad všetkým.
046	1CO	015	029	Ale ak by nebolo vzkriesenia z mŕtvych, aký by potom malo zmysel, keď sa niektorí dávajú krstiť za mŕtvych? Ak mŕtvi nevstanú, načo sa za nich dávajú krstiť?
046	1CO	015	030	Ak nie je vzkriesenie, prečo sa aj my vystavujeme stálemu nebezpečenstvu?
046	1CO	015	031	Uisťujem vás pri všetkom, čo pre mňa vďaka Ježišovi Kristovi, našom Pánovi znamenáte, že každý deň hľadím smrti do tváre.
046	1CO	015	032	Keď som vtedy v Efeze podstúpil také ťažké protivenstvá, a bolo by to len z ľudských pohnútok, aký by to všetko malo zmysel? Ak nie je zmŕtvychvstanie, tak potom: „Jedzme, pime, veď zajtra zomrieme!“
046	1CO	015	033	Takými názormi sa však nedajte zviesť. „Zlá spoločnosť kazí dobré mravy.“
046	1CO	015	034	Uvažujte teda triezvo a prestaňte hrešiť! Hovorím to na vaše zahanbenie, lebo niektorí z vás o Bohu nevedia vôbec nič!
046	1CO	015	035	Niekto by sa akiste mohol spýtať: „Ako budú vzkriesení mŕtvi? Aké budú mať telo?“
046	1CO	015	036	Detinská otázka! Keď semeno zapadne do zeme, vyklíči z neho nová rastlinka, ono samo však zomrie, zanikne.
046	1CO	015	037	Nerozsievaš hotovú rastlinku, ktorá potom vyrastie, ale iba holé zrnko, pšeničné alebo hocaké iné.
046	1CO	015	038	Boh mu však dáva telo, aké sám určil; každému semienku jeho vlastné telo.
046	1CO	015	039	A tie telá nie sú rovnaké: iné telo majú ľudia, iné domáce zvieratá či vtáky a ryby.
046	1CO	015	040	Existujú telá pozemské a telá nebeské. Krása tých nebeských je úplne iná, než krása pozemských.
046	1CO	015	041	A iný je jas slnka, iný je jas mesiaca a aj každá hviezda má svoju jedinečnú jasnosť.
046	1CO	015	042	Tak nejako si môžeme predstaviť aj vzkriesenie z mŕtvych. Čo je zasiate ako pominuteľné, vstáva ako nepominuteľné;
046	1CO	015	043	čo sa zasieva ako ponížené, vstane v sláve; a čo sa zasieva v slabosti, vstane v moci.
046	1CO	015	044	Naše pozemské telo pochovajú, vstaneme v tele duchovnom. Lebo ako existuje telesné, existuje aj duchovné telo.
046	1CO	015	045	Ako je napísané, že prvý človek „Adam sa stal živou bytosťou“, ale posledný Adam je oživujúcim Duchom.
046	1CO	015	046	Telo nie je na začiatku duchovné, ale telesné, a až potom bude duchovné.
046	1CO	015	047	Prvý človek pochádzal z prachu zeme, druhý bude pochádzať z neba.
046	1CO	015	048	Aký je ten, ktorý je pozemský, takí sú všetci pozemskí; a aký nebeský, takí sú všetci nebeskí.
046	1CO	015	049	A tak, ako sme niesli podobu toho pozemského (Adama), tak budeme mať raz podobu toho nebeského (Krista).
046	1CO	015	050	Chcem vám povedať, milí bratia, že naše pozemské telo z mäsa a krvi nezdedí Božie kráľovstvo, ani pominuteľné nebude mať podiel na nepominuteľnom.
046	1CO	015	051	Prezradím vám však tajomstvo: Nie všetci umrieme, ale všetci budeme premenení;
046	1CO	015	052	všetci naraz, rýchlo – akoby žmurknutím oka, pri zvuku posledného trúbenia. Keď zaznie, mŕtvi budú vzkriesení neporušení a my ostatní budeme premenení.
046	1CO	015	053	Lebo toto pominuteľné musí na seba vziať neporušiteľnosť, smrteľné nesmrteľnosť.
046	1CO	015	054	A keď si pominuteľné oblečie nepominuteľnosť a smrteľné nesmrteľnosť, vtedy sa naplní to, čo je napísané: „Smrť je zničená, víťazstvo je dovŕšené!
046	1CO	015	055	Ó, Smrť, kde sú tvoje víťazstvá? Smrť, kde zmizol tvoj osteň?“
046	1CO	015	056	Ostňom smrti je hriech, jeho moc pochádza zo zákona.
046	1CO	015	057	Ale ďakujme Bohu, ktorý nám dáva víťazstvo prostredníctvom nášho Pána Ježiša Krista.
046	1CO	015	058	A tak, milovaní bratia, zostaňte pevní a nedajte sa otriasť! Buďte neustále odovzdaní práci na Božom diele! Vedzte, že nič z toho, čo konáte pre Pána, nie je márne.
046	1CO	016	001	Teraz ešte niekoľko slov k zbierke pre jeruzalemských kresťanov. Odporúčam vám rovnaký postup, aký som navrhol v Galácii:
046	1CO	016	002	v prvý deň týždňa si doma odložte zo svojho týždenného príjmu toľko, koľko môžete ušetriť, aby sa zbierka nerobila až pri mojom príchode.
046	1CO	016	003	Keď prídem, vyšlem so sprievodným listom tých, ktorých odporučíte, aby priniesli váš dar do Jeruzalema.
046	1CO	016	004	Ak bude potrebné, aby som šiel aj ja, pripojím sa k nim.
046	1CO	016	005	Prídem k vám, keď skončím svoje putovanie po Macedónsku, ktorým len prechádzam.
046	1CO	016	006	U vás by som sa rád zdržal trošku dlhšie, možno celú zimu. Vy mi potom pomôžete s ďalšou cestou.
046	1CO	016	007	Nechcem vás vidieť iba letmo, len tak prejsť cez Korint, dúfam, že Pán mi dovolí pobudnúť medzi vami dlhšie.
046	1CO	016	008	V Efeze zostanem pravdepodobne až do Turíc,
046	1CO	016	009	lebo sa mi tu otvorili dvere pre veľkú a účinnú službu, i keď protivníkov je tiež mnoho.
046	1CO	016	010	Keď k vám príde Timotej, dbajte, aby sa medzi vami cítil príjemne, veď pracuje pre Pána rovnako ako ja.
046	1CO	016	011	Nech ním teda nikto nepohŕda. Na spiatočnú cestu ho potom vypravte s prianím pokoja. Budem ho čakať a teším sa na všetkých, ktorí prídu s ním.
046	1CO	016	012	Čo sa týka brata Apolla, dlho som ho prehováral, aby k vám odcestoval s ostatnými, ale tentoraz cítil povinnosť zostať inde. Príde k vám hneď, len čo bude môcť.
046	1CO	016	013	Bdejte, stojte verne vo viere, majte odvahu a buďte silní!
046	1CO	016	014	Všetko nech sa medzi vami deje v láske.
046	1CO	016	015	Mám k vám ešte jednu prosbu: Pamätáte sa, že Štefan a jeho rodina sa prví v Acháji stali kresťanmi a svoj život zasvätili službe ostatným veriacim.
046	1CO	016	016	Vážte si ich a rešpektujte všetkých, ktorí pracujú na spoločnom diele.
046	1CO	016	017	Som veľmi rád, že Štefan, Fortunát a Achaikos prišli, aby mi svojou prítomnosťou vynahradili vašu neprítomnosť.
046	1CO	016	018	Veľmi ma tým povzbudili, ako iste aj vás. Takých ľudí si treba vážiť.
046	1CO	016	019	Srdečne vás všetkých pozdravujú kresťanské zbory v Ázii. Zvlášť vás pozdravujú Akvila s Priskou a spoločenstvo veriacich, ktoré sa u nich schádza.
046	1CO	016	020	Od všetkých tunajších bratov vám odovzdávam pozdravy. Pozdravte sa navzájom láskavým objatím!
046	1CO	016	021	Napokon pripisujem pozdrav vlastnou rukou.
046	1CO	016	022	Kto nemiluje Pána, nech je prekliaty! Maranatha!
046	1CO	016	023	Nech je s vami milosť Ježiša, nášho Pána.
046	1CO	016	024	Zostávam s vami spojený v láske Ježiša Krista.
#
# BOOK	047	2CO	2 Corinthians	2 Korinťanom
047	2CO	001	001	Od Pavla, z vôle Božej apoštola Ježiša Krista, a od nášho brata Timoteja Božej cirkvi v Korinte a Božiemu ľudu v celej Acháji:
047	2CO	001	002	Milosť vám a pokoj od Boha, nášho Otca a od Pána Ježiša Krista.
047	2CO	001	003	Nech je vzdaná chvála nášmu Bohu a Otcovi nášho Pána Ježiša Krista, Otcovi plnému milosrdenstva a Bohu všetkého potešenia.
047	2CO	001	004	On nám pomáha v každom trápení, aby sme aj my mohli potešovať tých, ktorí prechádzajú akýmkoľvek trápením. Pomáhať im môžeme tak, ako aj Boh pomáha nám.
047	2CO	001	005	Veď ako do nášho života prichádzajú Kristove utrpenia, tak sa prostredníctvom Krista zväčšuje naše povzbudenie.
047	2CO	001	006	Keď prežívame súženie, je to pre vaše potešenie a záchranu; keď sme potešovaní, je to na vaše povzbudenie, aby ste trpezlivo znášali to isté utrpenie ako my.
047	2CO	001	007	A pokiaľ ide o vás, máme pevnú nádej; vieme totiž, že ako sa vás dotýka utrpenie, tak môžete prežívať aj povzbudenie.
047	2CO	001	008	Bratia, nechcem pred vami tajiť súženie, ktoré sme prežili tu, v Malej Ázii. Doľahlo na nás veľmi ťažko a bolo to viac, než sme boli schopní uniesť. Boli sme zúfalí a báli sme sa o svoj život.
047	2CO	001	009	Už sme sa dokonca zmierili s rozsudkom smrti; to preto, aby sme sa nespoliehali sami na seba, ale len na Boha, ktorý kriesi mŕtvych.
047	2CO	001	010	Vytrhol nás doslova z náručia smrti a vyslobodí nás opäť. On sa stal našou nádejou, áno, on nás vyslobodí!
047	2CO	001	011	Potrebujeme však aj vašu pomoc: modlite sa za nás. Ak sa za nás bude modliť mnoho ľudí a my obdržíme dar milosti, mnohí za nás budú vďační.
047	2CO	001	012	Sme hrdí na to, že môžeme s čistým svedomím povedať, že na tomto svete, a zvlášť medzi vami, sme žili čestne a úprimne, tak ako nás viedol Boh. Nechali sme sa viesť Božou milosťou, nie ľudskou múdrosťou.
047	2CO	001	013	V našich listoch nie je nejaké skryté posolstvo, dá sa im porozumieť, keď ich čítate. Dúfam, že raz celkom pochopíte,
047	2CO	001	014	čo ste už vari pochopili aspoň čiastočne: v deň príchodu nášho Pána Ježiša budeme my vašou chválou a vy zasa našou.
047	2CO	001	015	V tejto dôvere som vás chcel navštíviť dvakrát, aby ste mali dvojnásobné požehnanie.
047	2CO	001	016	Mal som v úmysle zastaviť sa u vás už na ceste do Macedónska a potom ísť do Judska opäť cez Korint.
047	2CO	001	017	Myslíte, že som bol pri svojom rozhodovaní ľahkovážny? Máte pocit, že konám ako ľudia v tomto svete; hovorím vari „áno, áno“, ale dá sa to vysvetliť aj ako „nie, nie“?
047	2CO	001	018	Boh je mojím svedkom, že keď vám hovorím „áno“, nemyslím tým „nie“.
047	2CO	001	019	Ani Boží Syn, Ježiš Kristus, tak ako sme vám zvestovali so Silvánom a Timotejom, nebol mužom dvoch tvárí; vždy hovoril jasne.
047	2CO	001	020	Jeho osoba je hmatateľným „áno“ na všetky Božie zasľúbenia. Preto aj prostredníctvom neho znie naše „amen“ na Božiu slávu.
047	2CO	001	021	Veď je to Boh, kto nás spolu s vami robí pevnými v Kristovi a povolal nás do služby.
047	2CO	001	022	To on nám dal znamenie svojho vlastníctva a dal nám do sŕdc svojho Ducha ako záruku všetkého, čo pre nás pripravil.
047	2CO	001	023	Pán Boh vie, že to nebolo inak, ako vám tu píšem: do Korintu som nakoniec neprišiel len zo súcitu k vám.
047	2CO	001	024	Nie sme totiž pánmi, ktorí vám chcú určovať, ako máte veriť, ale vám pomáhame, aby ste mohli prežívať radosť, veď vo viere stojíte pevne.
047	2CO	002	001	Rozhodol som sa totiž, že vám nechcem opäť priniesť zármutok.
047	2CO	002	002	Ak by vám moja návšteva mala priniesť zármutok, kto by ma potom potešil? Vari vy, keď vás zarmútim?
047	2CO	002	003	Preto som vám písal, aby som pri svojom príchode nebol zarmútený tými, ktorí by ma mali potešiť. Spolieham sa totiž na vás, že moja i vaša radosť bude spoločná.
047	2CO	002	004	Keď som vám písal, trpel som, mal som bolesť v srdci a slzy v očiach. Nechcel som vás raniť, ale naopak, ukázať vám hĺbku mojej lásky k vám.
047	2CO	002	005	Ak niekto spôsobil zármutok, nespôsobil ho iba mne, ale čiastočne aj vám všetkým. (Hovorím to takto, lebo na neho nechcem byť príliš tvrdý.)
047	2CO	002	006	Myslím, že takému človeku stačí pokarhanie, ktorého sa mu už od väčšiny z vás dostalo.
047	2CO	002	007	Teraz zase vy prejavte ochotu odpustiť mu a povzbuďte ho, aby ho jeho zármutok úplne nepohltil.
047	2CO	002	008	Prosím vás, aby ste mu prejavili svoju lásku.
047	2CO	002	009	Svojím listom som vlastne chcel zistiť, či ste vo všetkom poslušní.
047	2CO	002	010	Komu odpustíte vy, tomu odpúšťam aj ja. A keď odpúšťam (ak vôbec mám čo), odpúšťam mu pred Kristovou tvárou preto,
047	2CO	002	011	aby nás satan neoklamal; veď jeho zámery poznáme.
047	2CO	002	012	Keď som prišiel do Troady, našiel som tam pripravenú pôdu pre posolstvo o Kristovi.
047	2CO	002	013	Znepokojilo ma však, že som sa tam nestretol s bratom Títom. Rozlúčil som sa teda s nimi a vydal sa ďalej do Macedónska.
047	2CO	002	014	Ďakujem Bohu, že nám za každých okolností dáva víťaziť v Kristovi a že prostredníctvom nás sa dáva poznať, ako keď sa šíri vzácna vôňa.
047	2CO	002	015	My sme akoby Kristovou, Bohu príjemnou vôňou, ktorá sa šíri medzi všetkých ľudí: tých, čo nachádzajú záchranu, i tých, ktorí kráčajú do záhuby.
047	2CO	002	016	Pre jedných sme smrtonosnou vôňou, ktorá vedie k záhube, pre druhých životodarnou vôňou, ktorá vedie k životu. Je vôbec niekto schopný plniť takéto poslanie?
047	2CO	002	017	My nie sme ako mnohí, ktorým sa hlásanie evanjelia stalo zdrojom zisku. Hovoríme úprimne, ako z Boha pred Bohom v Kristovi.
047	2CO	003	001	Myslíte, že opäť potrebujeme dokazovať, kým sme? Vari nám treba (ako niektorým iným) nejaké odporučenie, na základe ktorého nás prijmete alebo ktoré nám vy sami vystavíte?
047	2CO	003	002	Naším najlepším listom ste predsa vy, ktorých máme zapísaných vo svojich srdciach! Tento list pozná každý a všetci ho môžu čítať.
047	2CO	003	003	Na vás je predsa zrejmé, že ste Kristovým listom, ktorý sme písali nie atramentom, ale Duchom živého Boha; nie na kamenné dosky, ale do ľudských sŕdc.
047	2CO	003	004	Niečo také vieme povedať len vďaka dôvere v Boha, ktorú máme prostredníctvom Krista.
047	2CO	003	005	Nie je v nás nič, prečo by sme mohli tvrdiť, že máme schopnosti konať túto prácu. Ak vieme v tejto službe niečo vykonať, je to len vďaka Bohu.
047	2CO	003	006	On nás urobil schopnými byť služobníkmi novej zmluvy, ktorá sa nezakladá na litere, ale na Duchu. Litera zabíja, ale Duch dáva život.
047	2CO	003	007	Keď Mojžiš odovzdával izraelskému národu Božie zákony vytesané na kamenných doskách, na tvári sa mu skvel odlesk Božej slávy tak veľmi, že oči všetkých prítomných boli oslepené; a to išlo o zákony, ktorých nedodržiavanie prinášalo smrť.
047	2CO	003	008	Nie je vari služba, ktorú Boh koná prostredníctvom svojho Ducha, omnoho slávnejšia?
047	2CO	003	009	Ak bola služba, ktorá viedla k odsúdeniu, taká slávna, o čo väčšia je sláva služby, ktorá môže človeka ospravedlniť!
047	2CO	003	010	To, čo kedysi oplývalo slávou je dnes ničím v porovnaní so slávou, ktorá všetko prevýšila.
047	2CO	003	011	Ak už to, čo bolo iba dočasné, prišlo s takou slávou, o koľko slávnejšie bude to, čo trvá naveky.
047	2CO	003	012	Keďže máme takúto nádej, môžeme konať úplne otvorene.
047	2CO	003	013	Nemusíme konať ako Mojžiš, ktorý si pred synmi Izraela zahaľoval tvár, aby nevideli, ako sa jej jas postupne stráca.
047	2CO	003	014	Mojžišov národ však postihla ešte iná slepota: dodnes, kedykoľvek sa v synagógach číta stará zmluva, zostáva im jej pravý zmysel zahalený – a odkryť ho môže len Kristus.
047	2CO	003	015	A tak až dodnes, keď čítajú z Mojžiša, ich srdcia sú akoby zahalené závojom.
047	2CO	003	016	Kto sa však obráti k Pánovi, tomu sa otvoria oči.
047	2CO	003	017	Ten Pán je Duch a kde vládne Pánov Duch, tam je sloboda.
047	2CO	003	018	Na našej nezakrytej tvári sa odráža Pánova sláva ako v zrkadle. Postupne sa stávame jeho čoraz slávnejším obrazom tak, ako nás svojou mocou pretvára Duch Pánov.
047	2CO	004	001	Sám Pán Boh nám zo svojej milosti zveril túto službu, preto neklesáme na mysli.
047	2CO	004	002	Nepotrebujeme skrývať nič nečestné, nepočíname si ľstivo, neprekrúcame Božie slovo, veď Boh je naším svedkom, že hovoríme len pravdu, takže všetci môžu mať istotu, že sme dôveryhodní.
047	2CO	004	003	Ak naše posolstvo zostáva niekomu nezrozumiteľným, tak iba tým, čo sa rútia do záhuby.
047	2CO	004	004	Im boh tohto sveta oslepil neveriacu myseľ, aby nevideli svetlo radostnej zvesti o sláve Krista, ktorý je Božím obrazom.
047	2CO	004	005	Cieľom našich kázní nie je upútavať pozornosť na seba, ale na Ježiša Krista ako Pána. My sme iba vašimi služobníkmi podľa Ježišovej vôle.
047	2CO	004	006	Veď ten istý Boh, ktorý povedal: „Nech je svetlo uprostred tmy,“ zažal svoje svetlo aj v našich srdciach, aby sme videli a poznali Božiu slávu v tvári Ježiša Krista.
047	2CO	004	007	My sme iba hlinené nádoby, do ktorých Boh vložil svoj nádherný poklad. Každý musí hneď poznať, že tá zvláštna moc nepochádza z nás, ale z Boha.
047	2CO	004	008	Hoci na nás útočia zo všetkých strán, nepodliehame, niekedy nevieme ako ďalej, ale nie sme zúfalí.
047	2CO	004	009	Prenasledujú nás, ale nie sme opustení. Ak nás zrazia až na zem, nezničí nás to.
047	2CO	004	010	Vždy znovu zakúšame Ježišovo umieranie, aby bol aj Ježišov život zjavený na našom tele.
047	2CO	004	011	Veď kým žijeme, dennodenne sme vydávaní na smrť pre Ježiša, aby sa na našom smrteľnom tele zjavil Ježišov život.
047	2CO	004	012	My čelíme smrti, aby ste vy žili.
047	2CO	004	013	Máme však ducha viery, o ktorej je napísané „Uveril som, preto hovorím.“ Aj my veríme, a preto hovoríme.
047	2CO	004	014	Vieme totiž, že ten, ktorý vzkriesil z mŕtvych Pána Ježiša, rovnako vzkriesi aj nás a spolu s vami uvedie do svojej prítomnosti.
047	2CO	004	015	To všetko sa deje pre vás, aby prehojná milosť zasiahla čo najviac ľudí. O to viac bude vďačnosti a tým viac bude Boh oslávený.
047	2CO	004	016	Preto sa netreba poddávať malomyseľnosti. Náš prirodzený život smeruje ku koncu, ale život, ktorý nám dáva Boh, sa obnovuje deň čo deň.
047	2CO	004	017	Veď dočasné a ľahké súženie nám prinesie večnú slávu, ktorá to všetko preváži.
047	2CO	004	018	Svoj pohľad upierame na neviditeľné veci, nie na viditeľné. Lebo to, čo sa dá vidieť, je len dočasné, ale veci neviditeľné sú večné.
047	2CO	005	001	Vieme predsa, že až bude príbytok nášho pozemského života zničený, čaká na nás príbytok od Boha, večný dom v nebesiach, ktorý nepostavila ľudská ruka.
047	2CO	005	002	Preto tu na zemi stonáme túžbou, aby sme mohli byť oblečení do nebeských šiat,
047	2CO	005	003	aby keď raz budeme vyzlečení, neocitli sme sa nahí.
047	2CO	005	004	Kým sme totiž v tomto pozemskom stane, stonáme a je nám ťažko. Nechceme byť totiž vyzlečení, ale prijať odev, aby to, čo je smrteľné, bolo pohltené životom.
047	2CO	005	005	Je to Boh, kto nás pripravil na túto zmenu, a ako preddavok nám dal svojho Ducha.
047	2CO	005	006	Preto sa môžeme s dôverou tešiť na náš nebeský domov. Kým žijeme ako hostia tu na zemi, sme vzdialení od nášho domova u Pána.
047	2CO	005	007	Žijeme z viery, nie z toho, čo vidíme.
047	2CO	005	008	Preto by sme v plnej dôvere a radi opustili tento život a boli už doma u svojho Pána.
047	2CO	005	009	Preto sme plní túžby žiť tak, aby z nás mal radosť, už či to znamená zostať tu v cudzine, alebo odísť do svojej vlasti.
047	2CO	005	010	Veď nakoniec sa všetci musíme postaviť pred Kristov súd, kde sa spravodlivo zhodnotí každý dobrý i zlý skutok, ktorý sme počas života vykonali.
047	2CO	005	011	A práve táto bázeň pred Pánom nás nabáda presviedčať ostatných. Boh o nás vie všetko a dúfam, že aj vy vo svojom srdci viete, aké sú moje pohnútky.
047	2CO	005	012	Nie, nejdeme opäť hovoriť o tom, prečo by ste nám mali dôverovať. Chceme vám iba ukázať, že sa za nás nemusíte hanbiť, a tak sa mohli brániť pred ľuďmi, ktorí sa vystatujú tým, čo je vidieť a nezáleží im na tom, čo je v srdci človeka.
047	2CO	005	013	Ak to prospeje Božej sláve, nech nás ľudia pokladajú aj za bláznov. A že v skutočnosti bláznami nie sme, je užitočné pre vás.
047	2CO	005	014	Vo všetkom, čo konáme, nás vedie Kristova láska. Poznali sme totiž, že keď jeden zomrel za všetkých, je to, ako keby zomreli všetci.
047	2CO	005	015	A za všetkých zomrel preto, aby tí, čo žijú, nežili už viac len sami pre seba, ale pre toho, ktorý za nich zomrel a vstal z mŕtvych.
047	2CO	005	016	Neposudzujeme preto už nikoho podľa vonkajších znakov. Aj my sme kedysi takto posudzovali Krista, ale teraz už tak nerobíme.
047	2CO	005	017	A preto kto patrí Kristovi, stal sa novým stvorením. Čo bolo predtým, pominulo, začalo sa niečo celkom nové.
047	2CO	005	018	To všetko je z Boha, ktorý nás prostredníctvom Ježiša Krista zmieril so sebou a zveril nám službu zmierenia.
047	2CO	005	019	Z Božieho poverenia preto prinášame posolstvo zmierenia: Boh prostredníctvom Krista zmieril svet so sebou a nepočíta ľuďom ich previnenia.
047	2CO	005	020	Ako Kristovi vyslanci, cez ktorých hovorí Boh, vás v Kristovom mene prosíme: Zmierte sa s Bohom!
047	2CO	005	021	Lebo toho, v ktorom nebol žiaden hriech, urobil hriechom pre nás, aby sme prostredníctvom neho mohli prijať Božiu spravodlivosť.
047	2CO	006	001	Ako Boží služobníci vás naliehavo prosíme: nepremárnite milosť, ktorú ste prijali od Boha!
047	2CO	006	002	Veď Boh hovorí: „V čase milosti som vypočul tvoju modlitbu a v deň záchrany som ti pomohol.“ Hovorím vám, že teraz je čas milosti, dnes je deň záchrany.
047	2CO	006	003	Nikomu nedávame žiadny dôvod na pohoršenie, aby naša služba nebola spochybnená.
047	2CO	006	004	Vo všetkom sa predstavujeme ako Boží služobníci: vo veľkej vytrvalosti, v ťažkostiach, v utrpení, v bolestiach,
047	2CO	006	005	v ranách, vo väzení, pri nepokojoch, pri ťažkej práci, v bezsenných nociach či v pôste.
047	2CO	006	006	Sme povestní svojou bezúhonnosťou, znalosťami, trpezlivosťou, dobrotou, prítomnosťou Ducha Svätého v nás a úprimnou láskou,
047	2CO	006	007	posolstvom o pravde a Božou mocou. Spravodlivosť je našou zbraňou pre obranu aj útok.
047	2CO	006	008	Prechádzame slávou i hanobením, predchádza nás dobrá aj zlá povesť, považujú nás za podvodníkov, ale tiež za pravdovravných,
047	2CO	006	009	sme neznámi, a predsa o nás všetci vedia, umierame, ale stále sme na žive, trestajú nás, ale nie až na smrť.
047	2CO	006	010	Prežívame zármutok, a predsa sa vždy radujeme, sme chudobní a predsa mnohých obohacujeme, nič nemáme a predsa nám všetko patrí.
047	2CO	006	011	Korinťania, boli sme k vám úprimní, vyliali sme si pred vami naše srdcia.
047	2CO	006	012	Nie sme to my, kto sa pred vami uzatvára – vy sami nás odmietate.
047	2CO	006	013	Vravím vám to ako svojim deťom: prijmite nás do svojich sŕdc.
047	2CO	006	014	Nespriahajte sa s neveriacimi. Čo môže mať spoločné spravodlivosť a bezprávie? Aké spolužitie môže byť medzi svetlom a temnotou?
047	2CO	006	015	Je azda možná nejaká zhoda medzi Kristom a diablom?
047	2CO	006	016	Aká jednota môže byť medzi Božím chrámom a modlami? A čo iné sme, ak nie chrám živého Boha? Veď Boh povedal: „Budem žiť uprostred nich a s nimi budem bývať, ja budem ich Bohom a oni budú mojím ľudom.“
047	2CO	006	017	A ďalej hovorí Pán: „Oddeľte sa a odíďte od nich, preč od všetkého nečistého a ja vás prijmem
047	2CO	006	018	a budem vaším Otcom a vy mojimi synmi a dcérami,“ vraví všemocný Pán.
047	2CO	007	001	Pamätajte, moji milovaní, že tieto sľuby patria práve nám. Preto odstráňme všetko, čo znečisťuje telo alebo ducha. Berme Boha vážne a priveďme k úplnosti svoju svätosť.
047	2CO	007	002	Otvorte pre nás svoje srdcia! Nikomu z vás sme neublížili, nikoho nezviedli na zlé, nikoho neoklamali.
047	2CO	007	003	Nehovorím to preto, aby som vás odsúdil. Veď som vám už povedal, že v mojom srdci máte také miesto, že sme spojení na život a na smrť.
047	2CO	007	004	Dôverujem vám a viem, že s vami môžem hovoriť otvorene. Som na vás naozaj hrdý. Ste pre mňa veľkým povzbudením a aj napriek ťažkostiam, ktorými prechádzame, prekypujem radosťou.
047	2CO	007	005	Ani príchod do Macedónska nám nepriniesol úľavu: okolo nás samé nepriateľstvo, v našom vnútri úzkosť.
047	2CO	007	006	Ale Boh vie potešiť skľúčených. Aj nám dodal odvahu Títovým príchodom
047	2CO	007	007	a nielen jeho príchodom, ale aj povzbudením, ktorým ste ho potešili. Rozprával nám o vašej túžbe stretnúť sa s nami, o vašej ľútosti a o vašom odhodlaní brániť ma. To všetko ma naplnilo veľkou radosťou.
047	2CO	007	008	Aj keď som sa vás svojím listom dotkol, predsa som rád, že som ho napísal. Keď som videl váš smútok, najprv som svoje slová ľutoval,
047	2CO	007	009	teraz sa však radujem: nie pre vaše slzy, ale preto, že vás priviedli k zmene. Boh použil bolesť ako liek na vašu nápravu, takže sme vám nijako neublížili.
047	2CO	007	010	Ľútosť, ktorej pôvodcom je Boh, vedie človeka k zmene, a tým aj k jeho záchrane; preto je na mieste. Ale zármutok, ktorý je len ľudský, vedie človeka k záhube.
047	2CO	007	011	Vidíte, čo vo vás vyvolala ľútosť podľa Božej vôle? Preč je ľahostajnosť: ste naplnení horlivosťou, záujmom, bázňou, túžbou a pripravenosťou potrestať zlo. Ukázali ste, že ste pripravení urobiť pre nápravu všetko čo môžete.
047	2CO	007	012	Keď som vám písal, nebolo to kvôli tomu, kto sa dopustil krivdy, ani kvôli tomu, komu ukrivdili, ale aby ste pred Bohom ukázali svoju oddanosť voči nám.
047	2CO	007	013	A to nás povzbudilo. Ešte viac nás však potešilo, akú radosť z vás mal Títus a koľko duchovnej sily u vás načerpal.
047	2CO	007	014	Nič som nemusel odvolávať z chvály, ktorú o vás počul odo mňa. Vždy som hovoril iba pravdu, aj Títus sa mohol teraz presvedčiť, že som nezveličoval.
047	2CO	007	015	Jeho srdcu ste teraz ešte bližší, keď si spomína, ako ste ho v pokore prijali a ako ochotne ste konali podľa jeho pokynov!
047	2CO	007	016	Som šťastný, že vám môžem vo všetkom dôverovať.
047	2CO	008	001	Chceme, bratia, aby ste vedeli, ako veľmi sa prejavila Božia milosť v kresťanských zboroch v Macedónsku.
047	2CO	008	002	Hoci sa museli boriť s mnohými ťažkosťami a podstúpiť nejednu tvrdú skúšku, z ich nesmiernej radosti a veľkej chudoby vzišla bezhraničná štedrosť.
047	2CO	008	003	Bol som svedkom toho, ako dobrovoľne dávali podľa svojich možností, ba často dokonca oveľa viac.
047	2CO	008	004	Oni sami nás prosili, aby mali možnosť zúčastniť sa tejto pomoci pre Boží ľud v Jeruzaleme.
047	2CO	008	005	Ich obetavosť predstihla všetky naše očakávania. Nechali sa viesť Bohom, a tak sa najprv úplne odovzdali Pánovi, a potom aj nám.
047	2CO	008	006	Preto sme vyzvali Títa, aby u vás dokončil dielo lásky, ktoré už predtým začal.
047	2CO	008	007	Ako ste vo všetkom bohatí: vo viere, v slove, v poznaní, v horlivosti aj v láske k nám, buďte bohatí aj v tomto diele milosti.
047	2CO	008	008	Neberte to ako príkaz. O nadšení ostatných vám hovorím, aby som vyskúšal úprimnosť vašej lásky.
047	2CO	008	009	Viete predsa o milosti nášho Pána Ježiša Krista, že hoci bol bohatý, kvôli vám sa stal chudobným, aby ste vy jeho chudobou zbohatli.
047	2CO	008	010	Môj názor je, že by ste mali dokončiť dielo milosti, ktoré ste minulý rok začali. Veď ste to boli vy, kto ho túžil uskutočniť.
047	2CO	008	011	Vykonajte teda to, čo ste vykonať chceli. Každý nech dá podľa toho, koľko môže.
047	2CO	008	012	Ak dávate ochotne, váš dar Boh prijíma: veď záleží na tom, čo môžete dať, nie na tom, čo dať nemôžete.
047	2CO	008	013	Nejde o to, aby sa iným uľahčilo a vám priťažilo, ale aby sa vyrovnali rozdiely.
047	2CO	008	014	Ak máte teraz viac, pomôžte tým, ktorí majú nedostatok. Veď oni zasa môžu pomôcť vám, keď vy budete potrebovať. Tak bude každý mať práve toľko, koľko potrebuje.
047	2CO	008	015	Veď je napísané: „Kto nazbieral mnoho, nemal nadbytok, a kto nazbieral málo, nemal nedostatok.“
047	2CO	008	016	Som vďačný Bohu za to, že dal Títovi do srdca rovnako horlivú starostlivosť o vás, ako mám ja.
047	2CO	008	017	Nielenže prijal našu výzvu, aby vás navštívil –, ísť k vám bolo jeho vlastným nadšeným rozhodnutím.
047	2CO	008	018	Posielame s ním ešte jedného brata, ktorého si pre jeho oddanosť v službe radostnej zvesti vážia vo všetkých zboroch.
047	2CO	008	019	A nielen to – zbory si ho vybrali, aby nás sprevádzal do Jeruzalema so zbierkou, ktorá má osláviť nášho Pána a verejne dokázať našu horlivosť v službe.
047	2CO	008	020	Chceme tak predísť prípadným podozreniam, či sme s vyzbieraným obnosom zaobchádzali zodpovedne.
047	2CO	008	021	Dbáme o to, aby bolo všetko v poriadku nielen pred Bohom, ale aj pred ľuďmi.
047	2CO	008	022	Posielame s nimi ešte jedného brata, ktorý sa už neraz osvedčil ako úprimný kresťan. Teší sa na vás, lebo vám veľmi dôveruje.
047	2CO	008	023	Títus je v tejto veci mojím spoločníkom a spolupracovníkom v práci pre vás. Ďalší dvaja sú vyslancami zborov a ich životy sú Kristovi na slávu.
047	2CO	008	024	Ukážte im svoju lásku a pred ostatnými zbormi im dokážte, že sme na vás právom hrdí.
047	2CO	009	001	Myslím, že o pomoci jeruzalemskému zboru som vám ani nemusel písať.
047	2CO	009	002	Poznám predsa vašu ochotu a v Macedónsku som hrdo vyhlasoval, že vy v Acháji ste boli na zbierku pripravení už vlani. Práve vaša horlivosť povzbudila mnohých z nich.
047	2CO	009	003	Teraz k vám posielam týchto bratov, aby slová chvály na vašu adresu neboli prázdne. Buďte teda pripravení tak, ako som im o tom hovoril.
047	2CO	009	004	Ako by sme vyzerali, keby so mnou prišli aj niektorí z Macedónska a zistili by, že nie ste na pomoc pripravení? Aké zahanbenie by sme prežili my – nehovoriac o vašom – zvlášť, keď vo vás vkladáme takú dôveru.
047	2CO	009	005	Preto som pokladal za potrebné poprosiť týchto bratov, aby k vám prišli vopred a zhromaždili váš dávno sľúbený dar ešte pred mojím príchodom. Nech je všetko pripravené a je vidieť, že ste to dali ochotne a nie z donútenia.
047	2CO	009	006	Pamätajte však: skúpa sejba – skromná žatva. Bohatú úrodu zožne ten, kto štedro seje.
047	2CO	009	007	Každý nech dáva podľa toho, ako sa vo svojom srdci vopred rozhodol: nie s donútenia ani s nechuťou. Boh miluje radostného darcu.
047	2CO	009	008	Boh má moc požehnať vás takou mierou, že vždy budete mať dosť nielen pre seba, ale aj pre pomoc tým, ktorí to budú potrebovať,
047	2CO	009	009	ako je napísané: „On rozdeľuje štedro, dáva chudobným, jeho spravodlivosť trvá naveky.“
047	2CO	009	010	On, ktorý dáva roľníkovi zrno i chlieb na jedenie, dá všetko potrebné na sejbu aj vám, spôsobí jej vzrast a rozmnoží tak vašu štedrosť.
047	2CO	009	011	Vo všetkom budete obohacovaní, aby ste mohli byť veľkoryso štedrí. To privedie mnohých k chváleniu Boha.
047	2CO	009	012	Vykonávanie tejto služby, nielen že prinesie bratom to, v čom majú nedostatok, ale aj ich srdcia naplní vďačnosťou Bohu.
047	2CO	009	013	Prostredníctvom vašej služby budú oslavovať Boha za to, že ste sa nechali viesť radostnou správou o Kristovi, ktorá je vaším vyznaním, i za štedrosť, ktorú preukazujete im aj všetkým ostatným.
047	2CO	009	014	Budú sa za vás modliť a ich srdcia budú naplnené láskou k vám pre nesmiernu milosť, ktorou vás Boh naplnil.
047	2CO	009	015	Vďaka Bohu za jeho neopísateľný dar!
047	2CO	010	001	Láskavo a pokorne ako Kristus vás chcem napomenúť ja, Pavol, vraj mierny, keď s vami hovorím tvárou v tvár, a trúfalý, keď som preč.
047	2CO	010	002	Prosím vás, nenúťte ma, aby som vás presvedčil, že mi nechýba odvaha na ráznejší postup proti tým, čo môjmu konaniu prisudzujú iba ľudské pohnútky.
047	2CO	010	003	Áno, som iba obyčajný človek, ale nebojujem vo vlastnej sile.
047	2CO	010	004	Zbrane, ktoré používam, nie sú zbrane tohto sveta. Máme účinné Božie zbrane, schopné zbúrať každú pevnosť. Nimi boríme ľudské výmysly
047	2CO	010	005	a pýchu človeka namierenú proti každému poznaniu Boha. Nimi si podmaňujeme naše zmýšľanie, aby sa nechalo viesť Kristom.
047	2CO	010	006	Sme pripravení potrestať každú neposlušnosť – až kým nepreukážete svoju úplnú oddanosť Kristovi.
047	2CO	010	007	Pozeráte sa len na to, čo je vidieť očami. Ak je niekto z vás presvedčený, že patrí Kristovi, nech si uvedomí, že o nič menším Kristovým vlastníctvom sme aj my.
047	2CO	010	008	A keby som sa aj trocha viac pochválil mocou, ktorú som dostal od Krista, aby som u vás staval a nie boril, nebudem sa musieť hanbiť.
047	2CO	010	009	Ale nerád by som, aby sa zdalo, že vás chcem svojimi listami zastrašovať.
047	2CO	010	010	Niektorí hovoria: „Jeho listy sú prísne a tvrdé, ale osobná prítomnosť nevýrazná a ani jeho reč nestojí za veľa.“
047	2CO	010	011	Kto takto uvažuje, nech očakáva, že ako sa prejavujeme slovami vo svojich listoch, keď sme ďaleko od vás, takí budeme aj vo svojich skutkoch, keď prídeme.
047	2CO	010	012	Nemáme ani len odvahu zaradiť sa medzi tých, alebo porovnávať sa s tými, ktorí vychvaľujú samých seba. Veď byť sám sebe meradlom i vzorom na porovnávanie je pochabosťou.
047	2CO	010	013	My sa však nechceme chváliť väčšmi, ako sa patrí. Naším cieľom je splniť úlohy, ktoré nám Pán Boh pridelil, a k nim patrí aj naša práca pre vás.
047	2CO	010	014	Až do vášho mesta nás Boh poslal s radostnou správou o Kristovi a nechceme ísť ďalej, ako nám určil.
047	2CO	010	015	Ani sa nechceme chváliť cudzou prácou, ale veríme, že keď sa vaša viera upevní, porastie naša vážnosť medzi vami v súlade s určenou mierou
047	2CO	010	016	a budeme môcť zvestovať evanjelium aj za vaše územie až tam, kam dosiaľ nepreniklo. Rozhodne si však nechceme privlastňovať výsledky práce iných.
047	2CO	010	017	Písmo hovorí: „Kto sa chváli, nech sa chváli tým, čo koná Pán.“
047	2CO	010	018	Keď niekto vyhlasuje, aký je schopný, to ešte nič neznamená. Rozhodujúce je to, o kom Boh vydá dobré svedectvo.
047	2CO	011	001	Verím, že budete trpezlivý k tej mojej malej nerozumnosti. Vydržte to so mnou!
047	2CO	011	002	Mám vás totiž tak túžobne rád ako Boh. Ako sa neskazené mladé dievča zasnubuje so svojím budúcim manželom, tak som vás ja zasľúbil Ježišovi Kristovi.
047	2CO	011	003	Teraz mi však srdce zviera úzkosť, aby tak, ako keď had zviedol svojou prefíkanosťou Evu, nebola aj vaša myseľ poškvrnená a neodvrátili ste sa od vernej a úprimnej oddanosti Kristovi.
047	2CO	011	004	A vy tak pokojne dávate príležitosť každému, kto vám predkladá iného Krista ako my a vnáša medzi vás iného ducha, ako ste prijali a šíri akúsi inú „dobrú“ zvesť, než ste počuli od nás.
047	2CO	011	005	Myslím si, že nie som niečo menej ako títo „veľkoapoštoli“!
047	2CO	011	006	Možno nie som taký zručný rečník ako oni, ale určite mi nechýba poznanie. O tom sme vás už presvedčili mnohokrát pri rôznych príležitostiach.
047	2CO	011	007	Alebo som zhrešil, keď som voči vám vystupoval pokorne, aby ste vy mohli byť vyvýšení? Bola to chyba, keď som vám zvestoval dobrú správu bez nároku na odmenu?
047	2CO	011	008	Iné zbory som okrádal, keď som od nich prijímal podporu, len aby som vám mohol slúžiť.
047	2CO	011	009	A aj keď som bol u vás a mal som nedostatok, nebol som nikomu na ťarchu. Veď v čom som mal nedostatok, doplnili kresťania z Macedónska. Vždy som konal tak, aby som pre vás nebol bremenom a mienim sa toho držať aj naďalej.
047	2CO	011	010	A ako že som vedený Kristovou pravdou, túto moju chválu nikto v celom Achajsku neumlčí.
047	2CO	011	011	Prečo? Azda preto, že vás nemám rád? Boh vie, že mám!
047	2CO	011	012	Chcem vám i naďalej slúžiť bez akejkoľvek odmeny, aby tí ľudia nemali možnosť vychvaľovať sa, že sú takí ako my.
047	2CO	011	013	Veď sú to podvodníci, falošní apoštoli, ktorí sa iba vydávajú za Kristových apoštolov.
047	2CO	011	014	Netreba sa tomu, čudovať, veď aj satan na seba berie podobu anjela svetla.
047	2CO	011	015	Nikoho teda neprekvapí, že aj jeho pomáhači sa vydávajú za služobníkov spravodlivosti, no ich koniec bude zodpovedať ich skutkom.
047	2CO	011	016	Opakujem znovu: nech si nikto nemyslí, že som blázon. A ak ma niekto za takého považuje, potom nech prijme aj moju maličkú samochválu.
047	2CO	011	017	Keby som konal podľa Pána, nehovoril by som tak, ale ako nerozumný chvastúň to vari smiem.
047	2CO	011	018	Keď sa toľkí chvália meradlami tohto sveta, pochválim sa aj ja.
047	2CO	011	019	Vy ste predsa takí múdri, že radi strpíte aj slová blázna.
047	2CO	011	020	Veď dokážete znášať, keď vás niekto zotročuje, utráca vaše peniaze, zmocňuje sa vás, vyvyšuje sa nad vás alebo vás bije priamo do tváre.
047	2CO	011	021	Zahanbene priznávam, že na niečo také som príliš slabý. Ak však na to niekto má odvahu – opäť hovorím ako blázon –, potom si trúfam aj ja.
047	2CO	011	022	Tak oni sú Hebreji? Ja tiež! Patria do izraelského národa? Ja tiež! Sú Abrahámovými potomkami? Ja tiež!
047	2CO	011	023	Sú Kristovými služobníkmi? O tom väčším som ja! (Ak mám hovoriť ako pomätenec.) Prežil som viac námahy ako oni, viackrát som bol vo väzení, rán pri bití som utŕžil viac ako oni, často som bol v ohrození života.
047	2CO	011	024	Päť ráz mi dali Židia naložiť tridsaťdeväť rán bičom,
047	2CO	011	025	trikrát ma zbili palicami, raz dokonca kameňovali. Trikrát som zažil stroskotanie lode a z toho raz som noc a deň strávil vo vlnách mora.
047	2CO	011	026	Často som bol na cestách – ohrozovaný rozvodnenými riekami, lupičmi, vlastnými súkmeňovcami i pohanmi. Smrť mi hrozila v rozbesnených davoch i na ľudoprázdnych púšťach, na rozbúrenom mori, ba aj medzi falošnými bratmi.
047	2CO	011	027	Viem, čo je to práca a námaha, časté bdenie, mučivý hlad a smäd, časté pôsty, čo je to na kosť premrznúť a nemať si čo obliecť.
047	2CO	011	028	A navyše na mňa stále doliehajú starosti o všetky kresťanské zbory.
047	2CO	011	029	Stalo sa niekedy, že by sa ma nedotkla slabosť kohokoľvek z vás tak, že by som ju neprežíval ako vlastnú slabosť? Netrápil som sa vari, keď niekto podliehal pokušeniu?
047	2CO	011	030	Ak už sa teda mám chváliť, budem sa chváliť svojou slabosťou.
047	2CO	011	031	Boh a Otec Pána Ježiša – nech je mu vzdávaná večná chvála – vie, že neklamem.
047	2CO	011	032	V Damasku dal miestodržiteľ kráľa Areta strážiť mestské brány, aby ma chytil.
047	2CO	011	033	Dal som sa teda spustiť v koši po lane otvorom v mestských hradbách, a tak som unikol z jeho rúk.
047	2CO	012	001	A keď sa už mám chváliť, hoci to nie je na nič dobré, prejdem ešte k znameniam a videniam od Pána.
047	2CO	012	002	Viem o človeku, patriacom Kristovi, ktorý bol pred štrnástimi rokmi prenesený až do tretieho neba. Neviem však, či to bolo len v duchu, alebo aj fyzicky – to vie len Boh.
047	2CO	012	003	Ale či už v tele alebo mimo tela, viem, že ten človek
047	2CO	012	004	bol vychvátený do raja a počul nevypovedateľné veci. Človek niečo také nemôže ani vysloviť.
047	2CO	012	005	Takýto človek by bol dôvodom na chválu; ja sa však nechcem chváliť sám sebou, iba ak svojimi slabosťami.
047	2CO	012	006	Mohol by som sa chváliť ešte aj inými vecami a nebola by to odo mňa pochabosť – hovoril by som pravdu. Radšej to však robiť nebudem. Nech ma každý posudzuje iba podľa toho, čo na mojom živote vidí a v mojom posolstve počuje.
047	2CO	012	007	Pán Boh mi dal také výnimočné zjavenie, že bolo treba pridať aj jedno trápenie, aby som nebol príliš namyslený: je to telesná bolesť, ktorá mi ako satanov posol svojimi ranami pripomína, aby som sa nevyvyšoval.
047	2CO	012	008	Trikrát som Pána prosil, aby ma od toho oslobodil,
047	2CO	012	009	ale on mi povedal: „Stačí ti moja milosť. Veď moja moc sa prejaví práve v tvojej slabosti.“ A tak sa radšej budem chváliť slabosťami, aby na mne spočinula Kristova moc.
047	2CO	012	010	Preto rád prijímam aj slabosť, príkorie, biedu, prenasledovanie a bolesť, lebo tým všetkým slúžim Kristovi. Veď práve vtedy, keď som slabý, som silný.
047	2CO	012	011	Teraz som sa teda predstavil ako nerozumný človek. Ale vy sami ste ma k tomu prinútili. Vy ste tí, od ktorých som mal dostať odporúčanie. Lebo hoci vo vlastnej sile nič neznamenám, za tými „veľkoapoštolmi“ som nezaostal v žiadnej oblasti.
047	2CO	012	012	Keď som bol medzi vami, dôkazy môjho apoštolstva sa prejavili prostredníctvom trpezlivosti v znameniach, zázrakoch a nadprirodzených prejavoch moci.
047	2CO	012	013	V čom som vás ukrátil oproti ostatným cirkevným zborom? Vari v tom, som od vás nežiadal hmotnú podporu? Ó, tak potom mi túto krivdu opusťte!
047	2CO	012	014	Pripravujem sa teraz na tretiu návštevu u vás – a ani teraz pre vás nebudem bremenom. Nejde mi o vaše peniaze, ale o vás! Veď nie deti majú sporiť pre rodičov, ale rodičia pre deti.
047	2CO	012	015	Pre vašu záchranu rád obetujem všetko čo mám – aj samého seba. Máte ma radi stále menej len preto, že rastie moja láska k vám?
047	2CO	012	016	Nebol som vám teda na obtiaž, ale niektorí z vás si myslia, že som prešibaný a že som vás dobehol.
047	2CO	012	017	Žiadal som vari od vás niečo prostredníctvom tých, ktorých som k vám poslal?
047	2CO	012	018	Poslal som za vami Títa spolu s ďalším bratom. Pripravil vás Títus o niečo? Nepridŕžal sa azda rovnakých zásad ako ja? Nekonal vari v rovnakom duchu?
047	2CO	012	019	Stále si myslíte, že máme potrebu sa pred vami obhajovať? Milovaní, Boh je mi svedkom, že nás vedie Kristus a všetko, čo hovoríme, má prispieť k vášmu rastu.
047	2CO	012	020	Obávam sa, aby som vás nenašiel, až zase prídem, takých, akých by som nechcel, a vám zase aby som sa nevidel takým, akým vy ma nechcete mať. Bol by som nerád, keby došlo k sporom, závisti, hádkam, k bezohľadnému sebectvu, osočovaniu, klebeteniu, k bezočivému povyšovaniu sa či k rozbrojom.
047	2CO	012	021	Nechcel by som, aby ma Boh pred vami pokoril tak, že by som sa musel trápiť nad tými, ktorí už predtým žili v hriechu a doteraz sa neodvrátili od nečistoty, nemravnosti a hriešnej zmyselnosti, do ktorej padli.
047	2CO	013	001	Toto bude už moja tretia cesta k vám. A vy viete, že každá výpoveď musí byť potvrdená dvoma alebo tromi svedkami.
047	2CO	013	002	Varoval som vás už pri svojej druhej návšteve a aj teraz to vo svojom liste opakujem tým, ktorí zostávajú v hriechu, ale aj všetkým ostatným: keď opäť prídem, nikoho nebudem šetriť.
047	2CO	013	003	Potom dostanete dôkaz, že cezo mňa hovorí Kristus, ktorý sa vám nepredstaví ako slaboch, ale ako niekto, kto má moc.
047	2CO	013	004	Zomrel síce na kríži ako bezmocný človek, ale teraz z moci Božej žije! Aj my sme tak ako on slabí, ale rovnako ako on budeme žiť z Božej moci, aby sme vám mohli slúžiť.
047	2CO	013	005	Skúmajte svoje vnútro, pýtajte sa samých seba, či naozaj žijete život viery. Vari ste nezistili, že Kristus žije vo vás? Mohlo by sa to stať, ak ste v tejto skúške neobstáli.
047	2CO	013	006	Dúfam, že ste postrehli, že my sme v tejto skúške neprepadli.
047	2CO	013	007	Modlíme sa však, aby ste nevykonali nič zlé; nie však preto, aby sa ukázalo, že my máme pravdu. Ide nám o to, aby ste konali správne, aj keby sa zdalo, že my sme neobstáli.
047	2CO	013	008	Proti pravde predsa nemôžeme bojovať, môžeme konať len v prospech pravdy.
047	2CO	013	009	Radujeme sa, že vy ste silní, hoci my prežívame svoje slabosti. Veď preto sa aj modlíme, aby ste boli dokonalí.
047	2CO	013	010	Píšem vám to preto, aby som pri svojom príchode nemusel postupovať prísne a využívať tak právomoc, ktorý mi Pán dal na budovanie, nie borenie.
047	2CO	013	011	Nakoniec, bratia moji, radujte sa, naprávajte svoje nedostatky, povzbudzujte sa, žite v jednomyseľnosti a vzájomnom pokoji a Boh lásky a pokoja bude s vami.
047	2CO	013	012	Pozdravte sa navzájom láskavým objatím.
047	2CO	013	013	Pozdravujú vás všetci, ktorí patria k Božiemu ľudu.
047	2CO	013	014	Nech je s vami všetkými milosť Pána Ježiša Krista, Božia láska a spoločenstvo svätého Ducha.
#
# BOOK	048	GAL	Galatians	Galaťanom
048	GAL	001	001	Pavol – apoštol nie z poverenia ľudí či z rozhodnutia človeka, ale z vôle Ježiša Krista a Boha Otca, ktorý ho vzkriesil z mŕtvych –
048	GAL	001	002	a všetci bratia a sestry, ktorí sú tu so mnou, zborom v Galácii:
048	GAL	001	003	nech vás Boh náš Otec, a Pán Ježiš Kristus obdarí pokojom a milosťou.
048	GAL	001	004	My sme zhrešili, ale on sa obetoval z nás, aby nás vytrhol z tohto skazeného sveta. Taká bola vôľa nášho Boha a Otca.
048	GAL	001	005	Jemu patrí sláva na večné veky.
048	GAL	001	006	Som udivený, že ste sa tak rýchlo odvrátili od Boha, ktorý vás povolal Kristovou milosťou a prijali ste inú „dobrú“ správu.
048	GAL	001	007	Veď žiadne iné evanjelium nie je, to len niektorí sa vás snažia zmiasť a chcú poprekrúcať Kristovo evanjelium.
048	GAL	001	008	Nech je prekliaty každý, kto by vám prišiel hlásať iné evanjelium, či už by sme to boli my alebo sám anjela z neba.
048	GAL	001	009	Hovorili sme o tom už skôr a teraz to opakujem: nech je prekliaty každý, kto hlása iné evanjelium, než to, ktoré ste prijali!
048	GAL	001	010	Usilujem sa teraz o priazeň u ľudí alebo u Boha? Snažím sa zapáčiť ľuďom? Ak by mi išlo o prijatie u ľudí, nebol by som Kristovým služobníkom.
048	GAL	001	011	Bratia, uisťujem vás, že dobrá správa, ktorú som vám zvestoval, nemá ľudský pôvod.
048	GAL	001	012	Od žiadneho človeka som ju neprevzal, ani som sa o nej nenaučil. Zjavil mi ju Ježiš Kristus.
048	GAL	001	013	Vy predsa viete, ako som sa správal, keď som bol ešte oddaný židovstvu, a ako neúprosne som prenasledoval Božiu cirkev a usiloval sa ju zničiť.
048	GAL	001	014	Svojím židovstvom som prevyšoval všetkých vrstovníkov svojho ľudu – tak veľmi som horlil za tradície našich otcov.
048	GAL	001	015	Bohu si ma vybral už pred mojím narodením, povolal ma svojou milosťou
048	GAL	001	016	a s potešením mi zjavil svojho Syna, aby som radostnú správu o ňom hlásal všetkým národom. Vtedy som sa neradil s ľuďmi,
048	GAL	001	017	ba ani som sa nešiel do Jeruzalema za tými, ktorí sa stali apoštolmi skôr ako ja. Odišiel som do Arábie, a potom som sa zase vrátil do Damasku.
048	GAL	001	018	Až po troch rokoch som sa vypravil do Jeruzalema, aby som sa osobne zoznámil s Petrom. Pobudol som u neho dva týždne,
048	GAL	001	019	ale okrem Jakuba, Ježišovho brata, som sa už s inými apoštolmi nestretol.
048	GAL	001	020	Boh mi je svedkom, že to, čo vám píšem, je pravda.
048	GAL	001	021	Potom som putoval do Sýrie a Cilície,
048	GAL	001	022	ale v Judsku ma kresťania ešte stále osobne nepoznali.
048	GAL	001	023	Dopočuli sa len, že ich niekdajší prenasledovateľ teraz zvestuje evanjelium, ktoré sa kedysi snažil zničiť.
048	GAL	001	024	A chválili za mňa Boha.
048	GAL	002	001	Až o štrnásť rokov som sa znova vybral do Jeruzalema s Barnabášom a vzal som so sebou aj Títa.
048	GAL	002	002	Šiel som tam na Boží pokyn a uznávaným apoštolom som predložil evanjelium, ktoré zvestujem pohanom, aby som sa uistil, že moje predchádzajúce i terajšie úsilie nie je márne.
048	GAL	002	003	Dokonca ani Títa nenútili dať sa obrezať, hoci je pôvodom Grék,
048	GAL	002	004	ako sa o to usilovali tí kresťania, ktorí svoju vieru len predstierali. Nenápadne sa votreli medzi nás s úmyslom vyšpehovať, na čom je založená naša sloboda, ktorú máme ako veriaci v Ježiša Krista. Chceli by nás totiž opäť zotročiť.
048	GAL	002	005	Ani na v najmenšom sme im však neustúpili, ani sa im nepodriadili, aby sa pravda evanjelia zachovala aj pre vás.
048	GAL	002	006	Nikto z tých, ktorých názor sa v cirkvi cení (vôbec mi nezáleží na tom, kým boli predtým – veď pred Bohom sme si všetci rovní) a tešia sa zvláštnej vážnosti, nič ďalšie k môjmu evanjeliu nepridali.
048	GAL	002	007	Naopak, videli, že Boh mi dal dôveru kázať evanjelium pohanom, podobne ako Petrovi Židom –
048	GAL	002	008	veď ten, ktorý pôsobil prostredníctvom Petra, aby bol apoštolom u obrezaných, dal aj mne moc slúžiť pohanom.
048	GAL	002	009	Keď teda Jakub, Kéfas a Ján, považovaní za stĺpy cirkvi, videli milosť, ktorou som obdarovaný, podali mne a Barnabášovi pravicu na znak dohody, že my pôjdeme k pohanom a oni medzi Židov.
048	GAL	002	010	Odporúčali nám iba, aby sme nezabúdali na chudobných. Práve o to som sa vždy usiloval aj ja.
048	GAL	002	011	Keď však Peter prišiel do Antiochie, musel som ho verejne pokarhať, pretože si to naozaj zaslúžil.
048	GAL	002	012	Najprv totiž pokojne stoloval s kresťanmi z pohanov, ale keď prišli niektorí bratia od apoštola Jakuba, ktorí boli obrezaní, začal sa zo strachu pred nimi vyhýbať kresťanom z pohanov a obchádzal ich.
048	GAL	002	013	S ním sa pretvarovali aj ďalší kresťania zo Židov a dokonca aj Barnabáš sa dal strhnúť týmto pokrytectvom.
048	GAL	002	014	Keď som videl, že nekonajú v súlade s pravdou evanjelia, povedal som Petrovi pred všetkými: „Ty si rodom Žid, ale pokiaľ ide o Mojžišov zákon, žiješ ako pohan, nie ako Žid. Prečo teda nútiš pohanov, aby žili podľa židovských predpisov?
048	GAL	002	015	My obaja sme rodom Židia a nie ‚hriešni‘ pohania.
048	GAL	002	016	Vieme však, že človek sa pred Bohom nemôže ospravedlniť plnením nariadení zákona. Veď aj my sme uverili v Ježiša Krista, aby sme mohli byť ospravedlnení pred Bohom z viery v Krista, a nie poslušným plnením zákona. Veď konanie skutkov, ktoré vyžaduje zákon, neospravedlní nikoho.
048	GAL	002	017	Keď teda túžime po ospravedlnení v Kristovi, a predsa zisťujeme, že sme hriešnikmi, je to vari Kristus, kto nás vedie do hriechu? Určite nie!
048	GAL	002	018	Veď by som hrešil, keby som teraz staval to, čo som práve zbúral.
048	GAL	002	019	Zákon ma totiž odsúdil na smrť a rozsudok bol vykonaný. To znamená, že môj starý život sa skončil a ja žijem teraz novým životom pre Boha: s Kristom som bol ukrižovaný aj ja.
048	GAL	002	020	Žijem síce, ale to už nie je môj život, to vo mne žije Kristus. Žijem vo viere v Syna Božieho, ktorý si ma zamiloval a obetoval za mňa svoj život.
048	GAL	002	021	Nepohŕdam touto Božou milosťou. Keby totiž na ospravedlnenie stačilo plniť nariadenia zákona, bola by Kristova smrť zbytočná.“
048	GAL	003	001	Ach, vy nerozumní Galaťania, vari vás ktosi počaroval? Veď vám bol vykreslený priamo pred očami ukrižovaný Ježiš Kristus
048	GAL	003	002	Rád by som sa od vás dozvedel jednu vec: Ducha Svätého ste dostali na základe konania skutkov, ktoré vyžaduje Zákon, alebo preto, že ste uverili zvesti evanjelia?
048	GAL	003	003	To ste naozaj takí zaslepení? Začali ste žiť z Ducha Božieho, a nakoniec chcete skončiť pri ľudskej snahe?
048	GAL	003	004	Toľko ste vytrpeli a nadarmo? A keby len nadarmo!
048	GAL	003	005	Daroval vám Boh svojho Ducha a urobil toľko zázrakov medzi vami preto, že ste dodržiavali Zákon, alebo preto, že ste uverili zvesti o záchrane?
048	GAL	003	006	Spomeňte si na Abraháma: „dôveroval Bohu a on ho preto považoval za spravodlivého.“
048	GAL	003	007	Pochopte, že skutočnými potomkami Abraháma sú tí, ktorí Bohu dôverujú.
048	GAL	003	008	Písmo už dávno poukazovalo na to, že Boh aj pohanov ospravedlní na základe ich viery. Už Abrahám dostal zasľúbenie: „Prostredníctvom teba budú požehnané všetky národy.“
048	GAL	003	009	Teda tí, čo uveria, získajú rovnaké požehnanie ako Abrahám, muž viery.
048	GAL	003	010	Na druhej strane tí, čo sa spoliehajú na svoje záslužné skutky v plnení Zákona, sú pod kliatbou, lebo je napísané: „Prekliaty je každý, kto nezotrváva vo všetkom, čo je napísané v knihe Zákona, a nekoná podľa toho.“
048	GAL	003	011	Je teda jasné, že na základe skutkov zákona nebude pred Bohom ospravedlnený nikto, pretože „spravodlivý bude žiť z viery.“
048	GAL	003	012	Viera a poslušnosť príkazov však nie je to isté. Zákon hovorí: „Človek, ktorý plní moje ustanovenia, bude žiť.“
048	GAL	003	013	Z tejto kliatby Zákona nás vykúpil Kristus tým, že sa sám stal kliatbou. Lebo je napísané: „Prekliaty je každý, kto visí na dreve.“
048	GAL	003	014	Stalo sa to, aby prostredníctvom Ježiša Krista dostali požehnanie dané Abrahámovi aj pohania a aby sme vierou mohli prijať zasľúbeného Ducha Svätého.
048	GAL	003	015	Bratia, veď sami viete, že ak sa raz napíše závet a stane sa právoplatným, nemôže ho už nikto zrušiť alebo k nemu niečo pridať.
048	GAL	003	016	Boh sa zaviazal sľubom Abrahámovi a jeho potomkovi a všimnite si, nehovorí sa tu o potomkoch, akoby hovoril o mnohých, ale o jednom potomkovi a myslí sa tým Kristus.
048	GAL	003	017	A tak ani zákon, vydaný až o štyristotridsať rokov neskôr, nemôže zrušiť zmluvu uzavretú s Abrahámom a zbaviť zasľúbenie platnosti.
048	GAL	003	018	Keby sa totiž dedičstvo dalo získať plnením ustanovení Zákona, nemohlo by byť založené na zasľúbení. Boh ho však z milosti dal Abrahámovi prostredníctvom svojho sľubu.
048	GAL	003	019	Načo bol potom ešte pridaný Zákon? Na to, aby sme poznali, ako sme sa od Boha vzdialili. Bol vyhlásený anjelmi a zverený ľudskému prostredníkovi, kým nepríde ten zasľúbený potomok.
048	GAL	003	020	S Abrahámom však Boh hovoril bez prostredníka, osobne. Veď Boh je jeden.
048	GAL	003	021	Znamená to, že sú Božie zasľúbenia a Boží zákon v rozpore? Určite nie! Keby tu bol Zákon, ktorý by mohol dať život, potom by naozaj bolo možné dosiahnuť ospravedlnenie plnením Zákona.
048	GAL	003	022	Podľa Písma je však celý svet v zajatí hriechu, a tak to zasľúbené bolo dané prostredníctvom viery v Ježiša Krista všetkým, ktorí veria.
048	GAL	003	023	Kým neprišla viera, boli sme zajatcami Zákona. Ten nás strážil pre chvíľu, keď sa zjaví viera.
048	GAL	003	024	Zákon bol teda naším prísnym vychovávateľom, kým neprišiel Kristus, aby sme mohli byť ospravedlnení na základe viery.
048	GAL	003	025	Keď však prišla viera, nepodliehame už prísnemu vychovávateľovi.
048	GAL	003	026	Veď v Ježišovi Kristovi sme prostredníctvom viery Božími deťmi.
048	GAL	003	027	Vy všetci, ktorí ste boli pokrstení do spoločenstva s Kristom, ste na seba vzali Kristov charakter.
048	GAL	003	028	Už nieto rozdielu medzi Židom a pohanom, otrokom a slobodným, mužom a ženou. Všetci ste jedno v Kristovi Ježišovi.
048	GAL	003	029	A tak, ak ste Kristovi, ste aj potomkami Abraháma, a teda aj dedičmi toho, čo Boh zasľúbil.
048	GAL	004	001	Chcem tým povedať, že aj s dedičstvom je to podobne: Kým dedič nie je plnoletý, niet rozdielu medzi ním a sluhom, hoci mu patrí všetko.
048	GAL	004	002	Musí poslúchať svojich poručníkov a správcov otcovho majetku až do času, ktorý určil otec.
048	GAL	004	003	Tak je to aj s nami. Kým sme boli nedospelí, boli sme otrokmi mocností tohto sveta.
048	GAL	004	004	Keď však nadišiel určený čas, poslal Boh svojho Syna, ktorý sa narodil ako každý iný človek a bol podriadený Zákonu,
048	GAL	004	005	aby nás, ktorí sme boli otrokmi zákona, vykúpil a prijali tak opäť práva detí.
048	GAL	004	006	A keďže ste Božími deťmi, Boh dal do našich sŕdc Ducha svojho Syna, Ducha, ktorý volá: „Otec, Otecko!“
048	GAL	004	007	A tak už nie si otrokom, ale Božím dieťaťom, a ako taký aj dedičom jeho kráľovstva.
048	GAL	004	008	Kým ste ešte nepoznali Boha, slúžili ste tým, ktorí vo svojej prirodzenosti bohmi nie sú.
048	GAL	004	009	Ale teraz, keď ste spoznali Boha, alebo skôr, keď on spoznal vás, ako je možné, že sa chcete znova vracať k tým slabým a biednym pravidlám a stať sa ich otrokmi?
048	GAL	004	010	Prečo pripisujete taký význam dodržiavaniu dní, mesiacov, období a rokov?
048	GAL	004	011	Bojím sa o vás, aby úsilie, ktoré som vám venoval, nebolo nakoniec zbytočné.
048	GAL	004	012	Žiadam vás, bratia, buďte ako ja, veď aj ja som ako vy. Doteraz ste mi v ničom neublížili.
048	GAL	004	013	Viete, že som bol chorý, keď som vám prvý raz zvestoval evanjelium.
048	GAL	004	014	A hoci môj stav vo vás mohol vzbudiť pokušenie odmietnuť ma či opovrhnúť mnou, vy ste ma prijali ako Božieho posla, ba priam ako samého Ježiša Krista.
048	GAL	004	015	Akí ste boli vtedy šťastní. Čo sa stalo? Veď by som mohol dosvedčiť, že keby to bolo možné, vlastné oči by ste si boli vylúpili a darovali ich mne!
048	GAL	004	016	A teraz iba preto, že vám hovorím pravdu, stal som sa vaším nepriateľom?
048	GAL	004	017	Falošní učitelia, ktorí sa tak horlivo uchádzajú o vašu priazeň, to s vami nemyslia dobre; chcú vás od nás odlúčiť, aby ste horlili pre nich.
048	GAL	004	018	Je správne horliť, ale pre dobrú vec a vždy, nie iba vtedy, keď som s vami.
048	GAL	004	019	Deti moje, znovu pre vás trpím, ako keď žena privádza na svet dieťa a bude to tak, kým nebudete podobní Kristovi.
048	GAL	004	020	Ako rád by som bol teraz medzi vami a našiel pre vás to pravé slovo, lebo už naozaj neviem, čo s vami.
048	GAL	004	021	Počujte vy, čo si myslíte, že je nevyhnutné dodržiavať predpisy židovského zákona: či nerozumiete, čo hovorí Zákon?
048	GAL	004	022	Je napísané, že Abrahám mal dvoch synov: jedného so svojou otrokyňou, druhého so slobodnou, so svojou manželkou.
048	GAL	004	023	Syn otrokyne sa narodil z vôle človeka, druhý však podľa Božieho zasľúbenia.
048	GAL	004	024	Je to obrazná reč – dve ženy tu predstavujú dve zmluvy. Tá prvá je z hory Sinaj, Hagar, ktorá rodí deti do otroctva.
048	GAL	004	025	Hagar z hory Sinaj v Arábii predstavuje v tomto obraze terajší Jeruzalem, ktorý so svojimi deťmi žije v otroctve.
048	GAL	004	026	Ale Jeruzalem, ktorý je hore, je slobodný – ten je našou matkou podobne, ako ňou bola Sára.
048	GAL	004	027	Je totiž napísané: „Raduj sa, neplodná, ktorá nerodíš, jasaj a krič ty, ktorá nemáš pôrodné bolesti. Lebo opustená má viac detí ako tá, ktorá má muža.“
048	GAL	004	028	Vy, bratia, ste rovnako ako Izák zasľúbenými deťmi.
048	GAL	004	029	Ale ako už vtedy syn narodený z otrokyne prenasledoval toho, ktorý sa narodil z vôle Božieho Ducha, tak je to aj dnes.
048	GAL	004	030	Čo však vraví Písmo? „Vyžeň otrokyňu aj jej syna! Lebo syn otrokyne nebude dedičom spolu so synom slobodnej!“
048	GAL	004	031	Bratia, my nie sme synmi otrokyne, ale synmi slobodnej.
048	GAL	005	001	Sme slobodní – veď Kristus nám vydobyl slobodu. Žite preto slobodne a nedajte sa zase spútať otrockým jarmom.
048	GAL	005	002	Ja, Pavol, vám vravím, že ak sa dávate obrezávať podľa židovského zákona, Kristova obeť pre vás stráca svoj zmysel.
048	GAL	005	003	Znova zdôrazňujem každému z vás, aby ten, kto sa dáva obrezať, dôsledne plnil celý Zákon.
048	GAL	005	004	Vy všetci, ktorí chcete získať ospravedlnenie na základe dodržiavania Zákona, odlúčili ste sa od Krista a unikli ste spod vplyvu jeho milosti.
048	GAL	005	005	My však prostredníctvom Ducha vo viere netrpezlivo očakávame spravodlivosť, ktorá je našou nádejou.
048	GAL	005	006	Veď keď patríme Kristovi, nezáleží na tom, či je niekto obrezaný alebo nie: dôležitá je viera, ktorá sa prejavuje nesebeckou láskou.
048	GAL	005	007	Bratia, tak dobre ste začali! Kto vám zabránil, aby ste žili podľa pravdy?
048	GAL	005	008	Určite to nevyšlo do toho, ktorý vás povoláva.
048	GAL	005	009	Viete, že trocha kvasu stačí, aby nakyslo celé cesto.
048	GAL	005	010	Ja však dôverujem Bohu, že sa neodchýlite k inému zmýšľaniu. Ten však, kto vnáša medzi vás zmätok, neujde trestu, nech je to ktokoľvek.
048	GAL	005	011	Niektorí tvrdia, že stále učím nutnosť obriezky. Prečo by som bol potom terčom prenasledovania? Veď by som tak odstránil pohoršenie, ktoré prináša kríž.
048	GAL	005	012	Nech tí, čo vás znepokojujú kvôli obriezke, sa dajú hoci aj vykastrovať!
048	GAL	005	013	Milovaní bratia, Kristus vás predsa povolal, aby ste boli slobodní. To však neznamená, že by ste mali teraz užívať a konať všetko, čo sa vám len zachce. Radšej si vedení láskou slúžte navzájom.
048	GAL	005	014	Veď celý zákon sa dá zhrnúť do jedinej vety: Miluj svojho blížneho ako seba samého!
048	GAL	005	015	Ak sa však namiesto toho hryziete a žeriete, dajte pozor, aby ste sa navzájom nepriviedli do záhuby!
048	GAL	005	016	Radím vám: Dajte sa viesť Duchom Svätým, tak odoláte tomu, na čo vás navádza vaša hriešna prirodzenosť.
048	GAL	005	017	Lebo človek vo svojej prirodzenosti koná proti Božiemu Duchu a Duch proti hriešnym túžbam človeka. Je to protiklad, ktorý vedie k tomu, že človek robí to, čo nechce.
048	GAL	005	018	Ak vás však vedie Duch Svätý, nie ste otrokmi zákona.
048	GAL	005	019	U toho, kto sa dáva viesť telesnými túžbami, prejavujú sa tieto skutky: nemravnosť, nečistota, hriešna zmyselnosť,
048	GAL	005	020	modlárstvo, čarodejníctvo, spory, roztržky, hádky, hnevy, bezohľadné sebectvo, rozdelenie a rozkol,
048	GAL	005	021	závisť, opilstvo, obžerstvo a im podobné necnosti. Už raz som povedal a opakujem znova, že tí, ktorí takéto veci robia, nebudú mať podiel na Božom kráľovstve.
048	GAL	005	022	Ovocím života, ktorý vedie Boží Duch je: láska, radosť, pokoj, trpezlivosť, láskavosť, dobrota, vernosť,
048	GAL	005	023	nežnosť a sebaovládanie. Kto takto žije, nepríde do konfbdtu so žiadnym zákonom.
048	GAL	005	024	Tí, ktorí patria Kristovi, nechali svoje prirodzené zlé žiadosti a vášne zomrieť s ním na kríži.
048	GAL	005	025	Ak nám Duch dal nový život, má to byť zrejmé v našom konaní.
048	GAL	005	026	Neusilujme sa o prázdnu slávu, neprovokujme sa navzájom, nezáviďme si.
048	GAL	006	001	Bratia, ak by sa stalo, že niekoho ovládne hriech, usilujte sa vy, ktorí ste vedení Božím Duchom, priviesť ho späť na pravú cestu v duchu miernosti. Dávajte si na seba pozor, aby ste aj vy nepodľahli pokušeniu.
048	GAL	006	002	Pomáhajte si navzájom niesť svoje bremená, a tak naplníte Kristov zákon.
048	GAL	006	003	Ak si niekto o sebe namýšľa, aký je dôležitý, a pritom nič neznamená, klame sám seba.
048	GAL	006	004	Každý nech skúma svoje vlastné konanie. Možno bude mať dôvod byť na niečo hrdý, ale nech sa s nikým neporovnáva.
048	GAL	006	005	Každý sa bude zodpovedať sám za seba.
048	GAL	006	006	S tými, ktorí vás vyučujú Božím cestám, sa ochotne deľte so všetkým dobrým.
048	GAL	006	007	A nemýľte sa! Boha nikto nemôže podviesť. Čo človek rozsieva, to bude aj žať.
048	GAL	006	008	Kto všetko svoje úsilie zameriava na uspokojenie svojich hriešnych túžob, ženie sa do záhuby, lebo telo je smrteľné. Kto však svoje úsilie venuje budovaniu kráľovstva Ducha, získa večný život, lebo Duch dáva život.
048	GAL	006	009	Nedajme sa pri konaní dobra premôcť únavou, lebo keď vytrváme, čaká nás slávna žatva.
048	GAL	006	010	A tak kým je čas, preukazujme dobro všetkým, najmä však tým, s ktorými nás spája viera v Ježiša Krista.
048	GAL	006	011	Vidíte tie veľké písmená? Píšem vám svojou vlastnou rukou!
048	GAL	006	012	Tým, ktorí vás nútia dávať sa obrezať, ide len o to, aby získali priazeň Židov a aby ich neprenasledovali pre Kristov kríž.
048	GAL	006	013	Sami však, hoci obrezaní, neplnia všetky ustanovenia zákona, chcú len, aby sa mohli pochváliť, že získali nových prívržencov zákona.
048	GAL	006	014	Mne je však podobné chvastanie sa cudzie. Ja sa chválim iba krížom Pána Ježiša Krista. Kríž spôsobil, že svet je pre mňa mŕtvy a ja som mŕtvy pre svet.
048	GAL	006	015	Lebo pred Bohom nezaváži, či je niekto obrezaný, alebo nie. Dôležité je iba to, či sa stal človek novým stvorením.
048	GAL	006	016	Pokoj a milosrdenstvo nech sprevádza každého, kto žije podľa tohto pravidla – celému Božiemu vyvolenému ľudu.
048	GAL	006	017	Nech mi už nikto nespôsobuje ďalšie ťažkosti. Veď ja na svojom tele nosím jazvy toho, že patrím Ježišovi.
048	GAL	006	018	Nech je s vami všetkými milosť nášho Pána Ježiša Krista, milí bratia! Amen.
#
# BOOK	049	EPH	Ephesians	Efezanom
049	EPH	001	001	Od Pavla, z Božej vôle apoštola Ježiša Krista, Božiemu ľudu, verným nasledovníkom Ježiša Krista v Efeze.
049	EPH	001	002	Milosť vám a pokoj od Boha, nášho Otca a od Pána Ježiša Krista.
049	EPH	001	003	Nech je vzdaná chvála Bohu a Otcovi nášho Pána Ježiša Krista za všetko duchovné požehnanie jeho kráľovstva, ktoré nám dal v Kristovi.
049	EPH	001	004	V ňom si nás už pred stvorením sveta vybral, aby sme boli svätí a bez poškvrny.
049	EPH	001	005	Vo svojej láske nás vopred určil, že nás vďaka svojej dobrej vôli a prostredníctvom Ježiša Krista prijme za svoje deti.
049	EPH	001	006	Chváľme preto Boha za jeho úžasnú milosť, ktorou nás obdaril v milovanom Synovi.
049	EPH	001	007	V ňom sme prijali prostredníctvom jeho obete vykúpenie a sú odpustené naše hriechy pre jeho prebohatú milosť,
049	EPH	001	008	ktorou nás zahrnul vo všetkej svojej múdrosti a rozumnosti.
049	EPH	001	009	Boh nám odhalil tajomstvo svojho zámeru, svojej dobrej vôle, ktorou si v Kristovi predsavzal,
049	EPH	001	010	že keď nastane ten správny čas, v Kristovi zjednotí všetko, čo je na nebi i na zemi.
049	EPH	001	011	V Kristovi sme sa stali dedičmi Boha, ktorý koná všetko podľa svojej vôle.
049	EPH	001	012	Boží zámer je, aby sme ho chválili a zvelebovali za všetko, čo urobil pre nás, ktorí sme už skôr mali nádej v Krista.
049	EPH	001	013	Jeho zásluhou ste do tohto zámeru boli zahrnutí aj vy, keď ste počuli zvesť o spasení a uverili ste jej. Na dôkaz toho vám Boh vtisol svoju pečať, totiž dal vám Ducha Svätého, ktorého sľúbil už dávno.
049	EPH	001	014	Jeho prítomnosť v nás je zárukou, že Boh nám skutočne dá všetko, čo sľúbil. Je to aj akási pečať, že sme jeho vlastníctvom a že si nás vezme k sebe. Nemáme ho za to chváliť a oslavovať?
049	EPH	001	015	Práve preto odvtedy, ako som počul o vašej viere v Pána Ježiša aj o vašej láske k všetkým jeho vyznávačom,
049	EPH	001	016	neprestávam za vás vo svojich modlitbách ďakovať Bohu.
049	EPH	001	017	Prosím slávneho Otca nášho Pána Ježiša Krista o Ducha múdrosti pre vás, aby ste mohli poznať, aký v skutočnosti je.
049	EPH	001	018	Modlím sa, aby vaše srdce ožiaril odlesk slávnej budúcnosti, do ktorej sme pozvaní, a aby ste pochopili, vy, ktorí patríte Kristovi,
049	EPH	001	019	aké nesmierne bohatstvo nám slávny Boh dáva. Veď všetko, čo patrí Bohu, je aj vaše! A prosím aj o to, aby ste sa presvedčili, aká neuveriteľne veľká je moc, ktorá vo vás pôsobí.
049	EPH	001	020	Je to tá istá moc, ktorá vzkriesila Krista z mŕtvych
049	EPH	001	021	a vyzdvihla ho vysoko nad všetkých kráľov a vlády, nad veliteľov a diktátorov, až na čestné miesto po Božej pravici. Jeho sláva nemá obdoby v minulosti a nebude mať ani v budúcnosti.
049	EPH	001	022	Boh mu všetko podriadil a urobil ho hlavou cirkvi.
049	EPH	001	023	Cirkev je jeho telom, naplnená ním samým, pôvodcom a darcom všetkého.
049	EPH	002	001	Kedysi ste boli mŕtvi, navždy odsúdení pre svoje hriechy.
049	EPH	002	002	Šli ste spolu s davom a ako ostatní ste boli ponorení do hriechu, poslúchali ste satana, knieža mocnosti, čo sa rozprestiera nad svetom a doposiaľ pôsobí v ľuďoch, ktorí Boha neposlúchajú.
049	EPH	002	003	Práve takí sme boli aj my. Žili sme podľa vlastnej vôle, pre svoje vlastné sebecké záujmy a podliehali sme vášňam a nečistým myšlienkam. Boli sme zlí od počiatku, lebo sme sa už narodili so zlou povahou, a preto sme boli tak ako ostatní vystavení Božiemu hnevu.
049	EPH	002	004	Ale Božie milosrdenstvo je veľké.
049	EPH	002	005	Pre naše hriechy boli sme v Božích očiach mŕtvi. A predsa nás tak veľmi miloval, že spolu s Kristom nám daroval nový život – spasení ste jedine z Božej milosti!
049	EPH	002	006	Skrze vieru v Krista sme premohli smrť a získali sme miesto v Božom kráľovstve.
049	EPH	002	007	Takto chce Boh svojou láskou k nám, ktorá sa prejavila v Ježišovi Kristovi, ukázať aj pre budúce veky, aká nekonečne veľká je jeho milosť.
049	EPH	002	008	Boli ste teda spasení iba z milosti, tým, že ste uverili v Krista. A ani táto viera nepochádza z vás, je to Boží dar.
049	EPH	002	009	Spasenie nie je odmena za naše dobré skutky, aby sa nik nechválil, že si ho zaslúžil.
049	EPH	002	010	Boh sám urobil z nás to, čím sme, daroval nám nový život prameniaci z Krista, a tým aj schopnosť konať dobro, ktoré od nás právom očakáva.
049	EPH	002	011	Pamätajte na to, že ste kedysi žili bez viery, vzdialení od Boha, a že ste nepatrili ani k spoločenstvu Židov, ktorí vás pohŕdavo nazývali neobrezancami, hoci obriezka sa vykonáva ľudskou rukou a je iba vonkajším znamením zbožnosti.
049	EPH	002	012	Vtedy ste žili bez Krista a odlúčení od spoločenstva Izraela. Preto sa na vás nevzťahovali nijaké zasľúbenia, ktoré Boh dal svojmu ľudu – žili ste bez nádeje i bez Boha na svete.
049	EPH	002	013	Ale Ježiš vylial na kríži svoju krv aj za vás, preto teraz patríte jemu, a hoci ste predtým žili ďaleko od neho, ste mu teraz blízko.
049	EPH	002	014	V Kristovi sme získali pokoj. On vniesol pokoj medzi nás Židov a vás pohanov a spojil to, čo bolo nezmieriteľne rozdelené múrom židovských zákonov, ktorý delil svet na dva tábory.
049	EPH	002	015	Kristus svojou smrťou tento múr zbúral a oba tábory, až doposiaľ nepriateľské, spojil v jednu Božiu rodinu, v jedno telo, a tak konečne zavládol mier.
049	EPH	002	016	Ježišov kríž obe strany zmieril s Bohom, a preto zahladil aj vzájomné nepriateľstvo.
049	EPH	002	017	Ježiš prišiel a zvestoval pokoj vám, ktorí ste boli ďaleko, a pokoj tým, ktorí boli blízko,
049	EPH	002	018	a preto môžeme teraz všetci predstupovať pred Boha Otca.
049	EPH	002	019	Už teda nie ste cudzincami ani prisťahovalcami, ale ste občanmi Božieho kráľovstva a spolu s ostatnými kresťanmi ste časťou Božieho domu,
049	EPH	002	020	ktorého hlavným uholným kameňom je sám Kristus.
049	EPH	002	021	On spája všetkých svojich verných v jeden duchovný chrám.
049	EPH	002	022	Aj vy ste časťou tohto príbytku, v ktorom býva Boh prostredníctvom svojho Ducha.
049	EPH	003	001	Ja, Pavol, som sa dostal do väzenia kvôli vám, pohanom.
049	EPH	003	002	Iste ste už počuli o pláne Božej milosti pre vás –
049	EPH	003	003	v zjavení mi totiž bolo odhalené tajomstvo, o ktorom som sa už zmienil.
049	EPH	003	004	Keď to prečítate, môžete pochopiť, ako tomu tajomstvu rozumiem.
049	EPH	003	005	Kedysi človek nemal možnosť nazrieť do Božích plánov, teraz však Boh prostredníctvom Svätého Ducha zjavil svojim apoštolom a prorokom tajomstvo,
049	EPH	003	006	že aj pohania, ktorí prijali zvesť evanjelia, sú súčasťou toho istého tela a spoludedičmi všetkých Božích zasľúbení takisto ako Židia.
049	EPH	003	007	Spoluúčastníkom tohto evanjelia som sa z Božej milosti stal aj ja.
049	EPH	003	008	Mne, najmenšiemu a najúbohejšiemu zo všetkých kresťanov, dal Boh tú slávnu výsadu a radostnú úlohu, aby som pohanom priniesol správu o nekonečnom bohatstve, ktoré aj oni získali v osobe Pána Ježiša Krista.
049	EPH	003	009	A práve ja im smiem vysvetľovať, že Boh, ktorý stvoril všetko, mal už od začiatku v pláne aj spasenie pohanov.
049	EPH	003	010	A tak všetky vlády aj nebeské mocnosti môžu prostredníctvom cirkvi poznať jeho dokonalú múdrosť
049	EPH	003	011	a večný plán, ktorý uskutočnil v Ježišovi Kristovi, našom Pánovi.
049	EPH	003	012	Preto teraz môžeme bez strachu a bez zábran pristupovať k Bohu vo viere v Ježiša Krista.
049	EPH	003	013	Nech vás teda nemrzí, že musím kvôli vám teraz trpieť, naopak, buďte na to hrdí.
049	EPH	003	014	Preto padám na kolená a prosím Otca,
049	EPH	003	015	ktorý dal život každej pozemskej i nadzemskej bytosti,
049	EPH	003	016	aby svojou nekonečnou mocou vnútorne posilnil a upevnil aj vás.
049	EPH	003	017	A modlím sa, aby Kristus žil vo vašich srdciach a aby ste boli zakorenení a upevnení v láske.
049	EPH	003	018	Len tak poznáte, spolu so všetkými kresťanmi, aká je Kristova láska vo svojej plnej šírke, hĺbke aj výške,
049	EPH	003	019	a presvedčíte sa, aká je nezmerateľná a nedosiahnuteľná, a tak vás Boh naplní sebou samým.
049	EPH	003	020	Toho, ktorý pôsobením svojej moci môže vykonať nad všetko omnoho viac, než vieme prosiť alebo dokážeme pochopiť,
049	EPH	003	021	toho nech cirkev v Ježišovi Kristovi slávi po celé generácie na veky vekov.
049	EPH	004	001	Prosím vás zo svojho väzenia: žite a správajte sa tak, ako sa patrí na ľudí povolaných k slávnej budúcnosti.
049	EPH	004	002	Buďte pokorní a nežní, trpezliví a zhovievaví, znášajte sa navzájom v láske
049	EPH	004	003	a usilujte sa o jednotu Ducha, spojení navzájom vzťahmi pokoja.
049	EPH	004	004	Tvoríme predsa jedno telo, a ten istý Duch nás všetkých vedie k slávnej budúcnosti.
049	EPH	004	005	Máme jedného Pána, jednu vieru, jeden krst,
049	EPH	004	006	máme jedného Boha a Otca, ktorý je nad nami i v nás a ktorý pôsobí naším prostredníctvom.
049	EPH	004	007	Každému z nás dal Kristus určité schopnosti podľa toho, ako sám uznal za potrebné.
049	EPH	004	008	Preto Písmo hovorí: „Vystúpil si na výšiny, viedol si so sebou zajatcov, priniesol si ľuďom dary.“
049	EPH	004	009	Tomu, aby vystúpil, musela predchádzať cesta opačným smerom – z nebeských výšin do najhlbších končín zeme.
049	EPH	004	010	Ten, ktorý zostúpil dolu, je ten istý, čo vystúpil hore, aby naplnil celý vesmír.
049	EPH	004	011	A on určil niektorých za apoštolov, iných za prorokov, niekomu dal schopnosť získavať ľudí pre Krista, inému starať sa o nich, ako sa pastier stará o svoje ovce, a niekto zasa dostal dar vyučovať iných.
049	EPH	004	012	Ich úlohou je pripraviť veriacich na službu, na budovanie tela Kristovho,
049	EPH	004	013	aby sme všetci dosiahli jednotu vo viere a v poznaní Syna Božieho a aby sme dospeli k duchovnej zrelosti, ktorej mierou je Kristus.
049	EPH	004	014	Potom už nebudeme ako deti podliehať kadejakým názorom svojho okolia, jeho falošnosti a prefíkaným zvodom.
049	EPH	004	015	Namiesto toho sa vždy budeme držať pravdy a lásky – budeme hovoriť pravdu, láskavo konať a žiť, – a tak budeme stále podobnejší Kristovi, ktorý je našou hlavou.
049	EPH	004	016	V ňom je celé telo dokonale skĺbené a každá jeho časť slúži svojím vlastným spôsobom ostatným, aby sa celé telo zdravo vyvíjalo a žilo v láske.
049	EPH	004	017	Nežite už ako tí, ktorí nepoznajú Boha a nerozumejú Božím cestám.
049	EPH	004	018	Ich myslenie je zmätené, v ich srdci je tma, lebo nechcú o Bohu nič vedieť.
049	EPH	004	019	Nevidia rozdiel medzi dobrým a zlým, oddávajú sa nízkym vášňam, ženie ich chamtivosť.
049	EPH	004	020	Ale Kristus nás učí čosi iné.
049	EPH	004	021	Ak ste naozaj počuli jeho hlas a poznali jeho pravdu,
049	EPH	004	022	musíte zanechať doterajší spôsob života – honbu za klamnými žiadosťami vlastného skazeného „ja“, ktoré sa končí záhubou.
049	EPH	004	023	Zmeňte svoje zmýšľanie
049	EPH	004	024	a staňte sa novými ľuďmi, stvorenými na Boží obraz v spravodlivosti a pravej svätosti.
049	EPH	004	025	Preto už neklamte, ale hovorte si navzájom pravdu. Všetci sme predsa časťou jedného tela.
049	EPH	004	026	Ak sa aj niekedy neubránite hnevu, nehrešte tým, že by ste ho v sebe živili, alebo dokonca rozdúchavali. Odstráňte ho zo svojho srdca skôr, ako zapadne slnko,
049	EPH	004	027	aby vás diabol nemohol ovládnuť.
049	EPH	004	028	Kto kradol, nech prestane kradnúť a začne si poctivo zarábať vlastnými rukami, aby mal z čoho pomôcť tým, čo majú nedostatok.
049	EPH	004	029	Nevypusťte z úst nijaké nepekné slovo. Usilujte sa radšej, aby vaše slová boli pre každého v pravej chvíli pomocou a povzbudením.
049	EPH	004	030	Nezarmucujte svojím správaním Ducha Svätého, ktorého ste dostali ako znamenie svojho dokonalého vykúpenia.
049	EPH	004	031	Nech sú vám cudzie zatrpknutosť, prchkosť, hnev, hádky a rúhanie, rovnako ako všetka iná zloba.
049	EPH	004	032	Buďte k sebe láskaví, zhovievaví a odpúšťajte si, ako aj vám Boh odpustil pre Krista.
049	EPH	005	001	Všetko, čo robíte, konajte podľa Božieho vzoru, tak ako milované dieťa napodobňuje svojho otca.
049	EPH	005	002	Milujte sa navzájom tak, ako Kristus miloval vás. Z lásky k nám dal dobrovoľne za nás svoj život, priniesol obeť, ktorej vôňa je Bohu príjemná.
049	EPH	005	003	Pohlavná neviazanosť, nečistota a chamtivosť nech sa medzi vami ani len nespomínajú, ako sa sluší na Božie deti.
049	EPH	005	004	Takisto oplzlé vtipy, vulgárne reči a dvojzmyselné historky kresťanovi nepristanú – naše ústa majú chváliť Boha.
049	EPH	005	005	Pamätajte na to, že do nového sveta, kde vládne Boh, nevstúpi nijaký skazený a zvrhlý človek, ba ani lakomec, ktorý je vo svojej podstate modlár, lebo dáva veciam prednosť pred Bohom.
049	EPH	005	006	Nedajte sa oklamať tými, ktorí sa usilujú ospravedlniť tieto hriechy. Boží hnev proti ľuďom tohto druhu je a bude hrozný.
049	EPH	005	007	Radšej sa s nimi ani nestýkajte.
049	EPH	005	008	Kedysi vládla aj vo vašom srdci tma, ale teraz tam žiari Božie svetlo a vaše správanie ho musí odzrkadľovať.
049	EPH	005	009	Toto svetlo vás predsa vedie k dobrote, spravodlivosti a pravde.
049	EPH	005	010	Skúmajte, čo sa páči Pánovi.
049	EPH	005	011	Nezúčastňujte sa na činoch splodených tmou, naopak, pranierujte ich.
049	EPH	005	012	Veď je hanbou aj hovoriť, čo všetko sa pácha potajme.
049	EPH	005	013	Ale keď sa na tieto veci posvieti, zjaví sa ich pravá podstata.
049	EPH	005	014	Preto sa hovorí: „Prebuď sa, ty, kto spíš, vstaň z mŕtvych a zažiari ti Kristus.“
049	EPH	005	015	Dávajte teda dobrý pozor na to, ako žijete. Nebuďte ľahkomyseľní, ale múdri.
049	EPH	005	016	Využite každú príležitosť, keď môžete niečo dobré vykonať. Časy sú veľmi zlé,
049	EPH	005	017	preto nekonajte bezmyšlienkovite, ale usilujte sa vo všetkom rozpoznať Božiu vôľu a plniť ju.
049	EPH	005	018	Neholdujte alkoholu, lebo vedie k rozpustilosti, radšej sa dajte naplniť Svätým Duchom a ním sa viesť.
049	EPH	005	019	Hovorte medzi sebou veľa o Pánovi, spievajte žalmy, chválospevy a duchovné piesne. Nech vám aj v srdci zaznieva vďačná pieseň Pánovi
049	EPH	005	020	a za všetko neprestajne ďakujte nášmu Bohu a Otcovi v mene nášho Pána Ježiša Krista.
049	EPH	005	021	Podriaďujte sa jeden druhému, tým vzdáte česť Kristovi.
049	EPH	005	022	Manželky, podriaďujte sa svojim mužom, akoby ste sa podriaďovali Pánovi.
049	EPH	005	023	Lebo muž je zodpovedný za svoju ženu takisto, ako je Kristus zodpovedný za svoje telo –
049	EPH	005	024	cirkev, za ktorú umrel, aby ju zachránil. Preto má žena poslúchať svojho muža tak, ako cirkev poslúcha Krista.
049	EPH	005	025	A vy, manželia, milujte svoje ženy takisto, ako Kristus miloval svoju cirkev, keď pre ňu obetoval svoj život,
049	EPH	005	026	aby ju posvätil svojím slovom ako očistným kúpeľom vody.
049	EPH	005	027	Takto si pripravil pre seba cirkev slávnu, bez poškvrny či iného kazu, svätú a dokonalú.
049	EPH	005	028	Tak by mal zaobchádzať aj muž so svojou manželkou a mal by ju milovať ako seba samého. Keďže obaja tvoria jednu bytosť, preukazuje milujúci manžel vlastne lásku sám sebe.
049	EPH	005	029	Nikto predsa nemá v nenávisti vlastné telo, ale s láskou sa oň stará práve tak, ako sa Kristus stará o telo cirkvi,
049	EPH	005	030	ktorej sme časťami.
049	EPH	005	031	Písmo jasne hovorí, že muž a jeho manželka tvoria jedno telo: „Preto muž opustí svojho otca i matku a pripojí sa k svojej žene a tí dvaja sa stanú jedným telom.“
049	EPH	005	032	Je to veľké tajomstvo, ale ukazuje na vzťah Krista a cirkvi.
049	EPH	005	033	Preto znova opakujem: muž má milovať svoju ženu ako seba samého a žena si má svojho muža ctiť a vážiť.
049	EPH	006	001	Deti, poslúchajte svojich rodičov, lebo tak to chce Boh.
049	EPH	006	002	„Cti svojho otca i svoju matku,“ to je prvé z desiatich prikázaní, ktoré sľubuje odmenu:
049	EPH	006	003	„Aby sa ti dobre darilo a aby si dlho žil na zemi.“
049	EPH	006	004	A vy rodičia nepopudzujte svoje deti k vzdoru neustálym napomínaním a karhaním, ale pri výchove používajte dobré rady a ponaučenia, aké schvaľuje náš Pán.
049	EPH	006	005	Vy podriadení poslúchajte svojich predstavených s úctou a zverené úlohy plňte svedomite a ochotne, akoby vám ich prikázal sám Kristus.
049	EPH	006	006	Nepracujte usilovne, len keď vás niekto vidí, ale aj keď vás nik nekontroluje.
049	EPH	006	007	A slúžte ochotne ako Pánovi, nie ako ľuďom.
049	EPH	006	008	Pamätajte, že za vykonané dobro dostane každý od Pána svoju odmenu, či už pracoval ako podriadený, alebo ako predstavený.
049	EPH	006	009	Preto aj vy, nadriadení, správajte sa k svojim podriadeným v tom istom duchu. Nevyhrážajte sa im. Pamätajte, že aj vy máte Pána v nebesiach, ktorý rovnako posudzuje nadriadeného ako podriadeného.
049	EPH	006	010	Nakoniec vám chcem ešte pripomenúť, že budete silní iba v spojení s Kristom – potom bude jeho veľká moc aj vo vás.
049	EPH	006	011	Preto sa vyzbrojte celou výzbrojou Božou, aby ste mohli odolať diablovým nástrahám.
049	EPH	006	012	Veď nezápasíme s obyčajnou ľudskou mocou, ale vedieme zápas proti silám neviditeľnej duchovnej ríše, proti mocnostiam zla a tmy, ktoré pôsobia v tomto svete.
049	EPH	006	013	Nech teda vo vašej výzbroji nechýba nič z Božích zbraní; len tak odoláte nepriateľovi, keď na vás zaútočí.
049	EPH	006	014	Opaskom, na ktorom visí váš meč, nech je pravda a vaším pancierom Božia spravodlivosť.
049	EPH	006	015	Vašou obuvou nech je ochota vždy niesť radostnú zvesť o Božom pokoji.
049	EPH	006	016	Vierou ako štítom odrážajte ohnivé strely toho zlého.
049	EPH	006	017	Prilbou, ktorá chráni vašu hlavu, vaše myslenie, nech je istota spasenia. A napokon k plnej výzbroji patrí aj meč, meč Ducha, ktorým je Božie slovo.
049	EPH	006	018	Modlite sa vždy a neprestajne a dajte sa pritom viesť Svätým Duchom. Modlite sa za kresťanov na celom svete
049	EPH	006	019	a proste aj za mňa, aby mi Boh dal vždy pravé slovo a aby som bez strachu hlásal tajomstvo evanjelia,
049	EPH	006	020	pre ktoré som teraz poslom v putách. Modlite sa, aby som aj tu vo väzení mohol statočne plniť svoje poslanie.
049	EPH	006	021	Brat Tychikus vám o mne povie všetko ostatné. Je to môj milovaný a verný pomocník v Božom diele.
049	EPH	006	022	Preto posielam práve jeho, aby vám o nás priniesol správu, a tak vás povzbudil.
049	EPH	006	023	Nech vás, drahí moji, obdarí Boh Otec i Ježiš Kristus, náš Pán, svojím pokojom, láskou a vierou
049	EPH	006	024	a nech dá svoju milosť všetkým, ktorí z celého srdca milujú Pána Ježiša Krista.
#
# BOOK	050	PHI	Philippians	Filipanom
050	PHI	001	001	Milí kresťania vo Filipách, vedúci zboru aj ich pomocníci, prijmite pozdrav od nás, Pavla a Timoteja, služobníkov Ježiša Krista.
050	PHI	001	002	Želáme vám milosť a pokoj od Boha, nášho Otca, a od Pána Ježiša Krista.
050	PHI	001	003	Vždy, keď si na vás spomeniem, ďakujem za vás svojmu Bohu
050	PHI	001	004	a v každej svojej modlitbe sa za vás s radosťou modlím.
050	PHI	001	005	Od chvíle, ako ste prvý raz počuli radostné posolstvo o Kristovi, neprestali ste mi pomáhať v jeho šírení, a za to som vám veľmi vďačný.
050	PHI	001	006	Nepochybujem, že keď Boh svoje dobré dielo u vás začal, dovŕši ho až do slávneho konca v deň Kristovho návratu.
050	PHI	001	007	Nemôžem o vás zmýšľať inak, stali ste sa mi nesmierne blízki tým, že ste so mnou prežívali všetku Božiu milosť, ktorá ma sprevádzala, či už tu vo väzení, alebo na slobode, keď som obhajoval a utvrdzoval pravdu o Kristovi.
050	PHI	001	008	Sám Boh vie, ako túžim po vás, a mám vás rád ako sám Kristus.
050	PHI	001	009	Prosím Boha, aby ste aj vy boli prežiarení jeho láskou, poznaním a vnímavosťou,
050	PHI	001	010	aby ste vždy vedeli správne rozlíšiť, na čom skutočne záleží a nepoškvrnili sa ničím zlým až do Ježišovho príchodu.
050	PHI	001	011	Nech každý váš čin svedčí o Kristovej moci vo vás a tak oslavuje Boha.
050	PHI	001	012	Chcem vám oznámiť, bratia, že moje uväznenie veľmi prospelo Božej veci.
050	PHI	001	013	I ten posledný pisár na súde totiž vie, že mojím jediným previnením je, že som kresťan.
050	PHI	001	014	Moje okovy pomohli aj ostatným bratom zbaviť sa strachu, takže teraz hlásajú Božie slovo omnoho smelšie ako predtým.
050	PHI	001	015	Je síce pravda, že niektorí kážu Krista iba zo závisti a ctižiadosti, aby si získali povesť neohrozených kazateľov, a myslia si, že im tu vo väzení budem závidieť ich úspechy.
050	PHI	001	016	Jedni to robia z lásky, lebo vedia, že obraňujem evanjelium.
050	PHI	001	017	Iní však ohlasujú Krista z neznášanlivosti, nie úprimne, lebo si myslia, že mi spôsobia v mojich putách súženie.
050	PHI	001	018	Už či je to z pohnútok pravých alebo nepravých, som vďačný, že sa šíri zvesť o Kristovi, a z toho sa budem vždy úprimne radovať.
050	PHI	001	019	Veď viem, že sa za mňa modlíte a že s pomocou Ducha Ježiša Krista mi všetko slúži na moju záchranu.
050	PHI	001	020	Preto dúfam a teším sa, že budem môcť hovoriť rovnako smelo, ako som to robil doposiaľ, a že oslávim Krista, už či zostanem nažive, alebo nie.
050	PHI	001	021	Lebo Kristus je pre mňa všetkým, a tak môj život je Kristus, a smrť bude pre mňa ziskom.
050	PHI	001	022	Pravda, ak zostanem nažive, mohol by som k nemu priviesť ešte mnohých.
050	PHI	001	023	Takže, keby som si mal možnosť zvoliť, sám neviem, čomu by som dal prednosť: zomrieť a byť s Kristom (to by ma lákalo najväčšmi),
050	PHI	001	024	alebo žiť ďalej kvôli vám, čo by bolo potrebnejšie.
050	PHI	001	025	Ale akosi cítim, že ma medzi vami čaká ešte práca, a tak sa prikláňam k presvedčeniu, že tentoraz tu ešte zostanem,
050	PHI	001	026	aby ste rástli v radostnej viere a aby moje oslobodenie bolo pre vás ďalším dôvodom oslavovať Krista, keď zas prídem k vám.
050	PHI	001	027	Nech sa so mnou stane čokoľvek, dbajte o to, aby ste žili, ako sa patrí na Kristových vyznávačov. Aby som videl, keď vás navštívim, alebo aby som sa dozvedel od iných, že ste svorní a že spojení jednotným úsilím zápasíte o šírenie Kristovho posolstva
050	PHI	001	028	aj napriek zúrivým útokom nepriateľa. Ten v tom bude vidieť svoju záhubu, ale pre vás je to dôkaz, že Boh je s vami a že vám dal večný život.
050	PHI	001	029	Veď ste získali výsadu nielen v Krista uveriť, ale pre neho aj trpieť.
050	PHI	001	030	Vediete predsa ten istý zápas ako ja. Boli ste svedkami, ako som v ňom obstál predtým, a teraz o ňom počúvate.
050	PHI	002	001	Ak je vám jednota v Kristovi povzbudením a vzájomná láska potešením, ak jestvuje spoločenstvo Ducha a súcit a milosrdenstvo,
050	PHI	002	002	potom buďte svorní, majte sa radi, zápaste o jednotu a porozumenie. Tým mi urobíte najväčšiu radosť.
050	PHI	002	003	Nebuďte láskaví a jednomyseľní iba z vypočítavosti, nechcite žať vďačnosť a uznanie, ale dožičte ho aj iným.
050	PHI	002	004	Nemyslite iba na seba a na vlastné blaho, radšej rozmýšľajte, ako prospieť iným.
050	PHI	002	005	Osvojte si zmýšľanie Ježiša Krista,
050	PHI	002	006	ktorý – hoci sám bol Boh – nedomáhal sa božských nárokov,
050	PHI	002	007	zriekol sa slávy a moci a ochotne prijal úlohu najobyčajnejšieho človeka.
050	PHI	002	008	Vo svojom ponížení sa stal poslušný až na smrť, a to smrť na kríži.
050	PHI	002	009	Ale práve preto ho Boh povýšil a dal mu takú slávu,
050	PHI	002	010	že sa pri jeho mene raz skloní všetko, čo je na nebi, na zemi i pod zemou a
050	PHI	002	011	v úcte a na slávu Boha Otca každý vyzná, že Ježiš Kristus je Pán.
050	PHI	002	012	Moji drahí, kým som bol u vás, vždy ste poslúchali moje slová. Tým skôr teraz, keď nemôžem byť s vami, sa s bázňou a chvením usilujte o záchranu svojich duší.
050	PHI	002	013	Boh, ktorý pôsobí vo vás, povzbudí vašu vôľu a dá vám silu premeniť ju v činy.
050	PHI	002	014	Všetko, čo robíte, robte bez reptania a pochybovania.
050	PHI	002	015	Ste predsa Božie deti a váš bezúhonný a príkladný život má žiariť ako hviezdy v hustej tme vašim blúdiacim a strateným spoluobčanom a má ich privádzať k pravému životu.
050	PHI	002	016	Až sa Kristus zjaví, budem šťastný, že som nebežal nadarmo a nenamáhal sa zbytočne!
050	PHI	002	017	A aj keby som mal svoje poslanie spečatiť vlastnou krvou, pre vašu obetavú vieru sa radujem.
050	PHI	002	018	Aj vy majte radosť a radujte sa spolu so mnou!
050	PHI	002	019	Dúfam, ak Pán bude chcieť, že budem môcť čoskoro poslať k vám Timoteja, aby som sa aj ja potešil a dozvedel sa, ako sa máte.
050	PHI	002	020	Inak tu nemám nikoho, kto by sa o vás tak úprimne zaujímal.
050	PHI	002	021	Všetci ostatní myslia skôr na svoje záujmy ako na záujmy Kristove.
050	PHI	002	022	Ale Timoteja ste už poznali, keď mi v službe evanjelia pomáhal ako vlastný brat.
050	PHI	002	023	Hneď, ako sa rozhodne, čo bude so mnou, pošlem ho k vám.
050	PHI	002	024	Ale spolieham sa na Pána, že čoskoro prídem k vám aj ja osobne.
050	PHI	002	025	Zatiaľ však pokladám za potrebné poslať Epafrodita. Jeho služby boli pre mňa veľmi užitočné, stál mi po boku ako brat v práci aj v boji.
050	PHI	002	026	Ale teraz sa mu veľmi zacnelo po všetkých vás, najmä keď sa dopočul, že ste sa dozvedeli o tom, že bol chorý.
050	PHI	002	027	A naozaj, ochorel takmer na smrť, ale Boh sa nad ním zľutoval. Ale aj mňa tým ušetril od veľkého zármutku.
050	PHI	002	028	Preto som ho poslal čo najskôr k vám, aby vás osobne upokojil, a aj mňa tým zbavil veľkej starosti.
050	PHI	002	029	Uvítajte ho teda čo najsrdečnejšie, ako sa na kresťanov patrí.
050	PHI	002	030	Vážte si ho, veď pre Kristovo dielo vzal na seba veľké riziko a v úsilí nahradiť mi vás všetkých by sa bol vysilil takmer na smrť.
050	PHI	003	001	A tak nech sa deje čokoľvek, radujte sa v Pánovi. Musím to opakovať znova a znova, lebo v tej radosti je vaša sila.
050	PHI	003	002	Dajte si pozor na psov, podliakov a rozriezku.
050	PHI	003	003	Božími deťmi nás predsa nerobí ten kúsok kože odrezaný z nášho tela, ale Duch, v ktorom slúžime Bohu, a chválime sa tým, čo pre nás urobil Ježiš Kristus.
050	PHI	003	004	Tým a iba tým sa máme chváliť! Napokon, keby Bohu stačil iba rodový pôvod a náboženská príslušnosť, kto by mohol mať u neho väčšiu prednosť ako ja?
050	PHI	003	005	Narodil som sa z pravoverných židovských rodičov, ktorých rodokmeň siaha až k Benjamínovi, obrezaný som bol týždeň po narodení. Vo vzťahu k zákonu som bol farizejom
050	PHI	003	006	a pri prenasledovaní kresťanov bol sotva niekto horlivejší ako ja. Ak ide o spravodlivosť podľa zákona, nemožno mi nič vyčítať.
050	PHI	003	007	Ale to všetko, na čom som si kedysi zakladal, stratilo pre mňa akúkoľvek cenu, keď som poznal Krista.
050	PHI	003	008	V porovnaní s ním je mi všetko ostatné ničím a patriť jemu, získať ho a dôverovať mu je mi nadovšetko.
050	PHI	003	009	Nespolieham sa už na vlastnú spravodlivosť, ktorá je zo zákona, ale iba na tú, ktorú mi dáva Kristus prostredníctvom viery.
050	PHI	003	010	Všetkého som sa vzdal, a to len preto, aby som mohol skutočne poznať Krista aj moc jeho vzkriesenia i pravdaže, jeho utrpenie
050	PHI	003	011	Lebo mať účasť na jeho slávnom zmŕtvychvstaní znamená najprv zakúsiť jeho umieranie a smrť.
050	PHI	003	012	Nechcem tým o sebe tvrdiť, že som to už všeko dosiahol alebo že už som taký, akého ma Boh chce mať. Ale neprestávam sa usilovať o cieľ, ku ktorému ma povolal Ježiš Kristus.
050	PHI	003	013	Nie, milí bratia, ešte nie som taký, ale všetky svoje sily upínam na jediné: bez ohliadania sa do minulosti ženiem sa dopredu,
050	PHI	003	014	k cieľu, aby som získal nebeskú odmenu – život v Božej sláve. Veď k tomu nás Boh prostredníctvom Ježiša Krista povolal.
050	PHI	003	015	Všetci, ktorí sme už vo svojej viere dorástli do dospelosti, zmýšľame podobne. Ak by ste mali ešte nejaké pochybnosti, Boh vám aj to časom objasní.
050	PHI	003	016	Ale držme sa pevne pravdy, ktorú už poznáme.
050	PHI	003	017	Milí bratia, vezmite si príklad zo mňa a z ľudí, ktorí žijú ako ja.
050	PHI	003	018	Lebo už neraz som vám hovoril a teraz s plačom opakujem: Chráňte sa tých, ktorí o sebe tvrdia, že sú Kristovi, ale svojím životom ukazujú, že sú nepriateľmi Kristovho kríža.
050	PHI	003	019	Ich cesta vedie do zahynutia, zbožňujú len svoj vlastný žalúdok, pýšia sa tým, za čo by sa mali hanbiť, a myslia iba na to, ako sa mať na svete dobre. Tí svoju večnosť prehrali.
050	PHI	003	020	Ale naša pravá vlasť je tam, kde je Ježiš Kristus, a tešíme sa, že sa k nám odtiaľ vráti,
050	PHI	003	021	aby premenil naše smrteľné telá a odial ich takou slávou, akou je odiate aj jeho telo. On je schopný to urobiť, lebo má moc nad všetkým.
050	PHI	004	001	Bratia moji milí, milujem vás a túžim po vás, ste mojou radosťou aj odmenou. Preto zostaňte Pánovi verní, moji drahí.
050	PHI	004	002	Evodiu a Syntychu veľmi prosím, aby sa zmierili a nehádali.
050	PHI	004	003	A teba, môj verný spolupracovník, prosím, pomôž im v tom. Veď obe mi horlivo pomáhali pri šírení Kristovho posolstva spolu s Klementom a ostatnými, ktorých Pán zapísal do knihy života.
050	PHI	004	004	Radujte sa v Pánovi vždycky! Znovu vravím: radujte sa!
050	PHI	004	005	Nech všetci vidia, že ste zhovievaví a láskaví! Pamätajte na to, že Pán čoskoro príde.
050	PHI	004	006	O nič sa priveľmi netrápte, ale všetky svoje žiadosti predkladajte Bohu v modlitbách s ďakovaním a prosbou.
050	PHI	004	007	Uvidíte, že vaše srdce zaplaví pokoj, aký si ľudský rozum nevie ani predstaviť.
050	PHI	004	008	A napokon, bratia, rád by som vám položil na srdce ešte toto: premýšľajte o veciach, ktoré sú pravdivé, čestné, spravodlivé; zapodievajte sa vecami čistými, milými, chvályhodnými; pestujte cnosti a usilujte sa o dobrú povesť.
050	PHI	004	009	Žite tak, ako som vás učil, ako ste ma počuli a videli. A Boh, darca pokoja, bude s vami.
050	PHI	004	010	Urobili ste mi, bratia, nesmiernu radosť a som za to Pánovi vďačný, že ste ma opäť zahrnuli svojou starostlivosťou. Viem, že ste na to mysleli už skôr, ibaže ste nemali príležitosť.
050	PHI	004	011	Neponosujem sa na nedostatok, naučil som sa byť spokojný s tým, čo mám.
050	PHI	004	012	Viem žiť v odriekaní aj v hojnosti, som naučený byť sýty aj trpieť hladom.
050	PHI	004	013	To všetko môžem v Kristovi, ktorý mi dáva silu.
050	PHI	004	014	Ale dobre ste urobili, že ste mi pomohli v mojich ťažkostiach.
050	PHI	004	015	Nemusím vám akiste pripomínať, že ani vtedy, keď som prvý raz odišiel z Macedónska hlásať Krista, neprispel okrem vás, Filipania, nikto na moje výdavky.
050	PHI	004	016	Veď aj do Tesaloniky ste mi dva razy poslali, čo som potreboval.
050	PHI	004	017	Nejde mi o dary, omnoho viac ma teší vedomie, ako rastie vaše ovocie u Boha každou takou obeťou.
050	PHI	004	018	Všetko som teda v poriadku dostal a nič mi nechýba, keď mi Epafroditos odovzdal vaše dary. Verte, že táto vaša obeť je ako príjemná vôňa, ktorá je Bohu práve taká milá ako mne.
050	PHI	004	019	Môj Boh aj vám dá pre zásluhy Ježiša Krista všetko, čo potrebujete, lebo on je bohatý a slávny.
050	PHI	004	020	Jemu, nášmu Bohu a Otcovi, nech je sláva na veky!
050	PHI	004	021	Pozdravujte odo mňa všetkých kresťanov u vás. Vás pozdravujú bratia, ktorí sú tu so mnou.
050	PHI	004	022	Aj ostatní tunajší kresťania, najmä tí, čo slúžia v cisárskom paláci, posielajú svoje pozdravy.
050	PHI	004	023	Milosť nášho Pána Ježiša Krista nech je s vami.
#
# BOOK	051	COL	Colossians	Kolosanom
051	COL	001	001	Milí bratia, pozdravujem vás v mene Ježiša Krista, ktorého z Božej vôle zvestujem.
051	COL	001	002	Spolu s Timotejom želáme vám, verným kresťanom v Kolosách, milosť a pokoj od Boha, nášho Otca, a od Pána Ježiša Krista.
051	COL	001	003	Kedykoľvek na vás spolu s Timotejom myslíme vo svojich modlitbách, zakaždým ďakujeme Bohu, Otcovi nášho Pána Ježiša Krista.
051	COL	001	004	Počuli sme o vašej pevnej viere aj o vašej láske k všetkým bratom.
051	COL	001	005	Právom sa tešíte na nebeskú odmenu od tej chvíle, ako ste o nej prvý raz počuli.
051	COL	001	006	To radostné posolstvo sa šíri po celom svete a všade mení životy ľudí takisto ako u vás, keď ste ho po prvý raz počuli a poznali Božiu milosť v pravde.
051	COL	001	007	Túto radostnú zvesť vám priniesol Epafras, náš milovaný spolupracovník. Vieme, že bol vaším verným a dobrým učiteľom.
051	COL	001	008	Od neho sme sa dozvedeli, ako vo vás Boží Duch prebúdza pravú kresťanskú lásku.
051	COL	001	009	Od tých čias sa za vás neprestávame modliť, aby ste boli naplnení poznaním Božej vôle a aby vás Boh vyzbrojil všestrannou duchovnou múdrosťou.
051	COL	001	010	Tak bude váš život plný ušľachtilých činov, budete robiť Bohu česť a budete ho poznávať čoraz hlbšie.
051	COL	001	011	Prosíme ho, aby vás naplnil svojou mocou a silou prekonávať všetky skúšky
051	COL	001	012	a aby vás ani v nich neopustila radostná vďačnosť, že smiete mať podiel na dedičstve tých, ktorí žijú v kráľovstve svetla.
051	COL	001	013	Veď on nás vytrhol z moci tmy a uviedol do kráľovstva svojho milovaného Syna,
051	COL	001	014	ktorý svojou krvou zaplatil za našu slobodu a odpustil nám všetky viny.
051	COL	001	015	Kristus je obrazom neviditeľného Boha, prvorodený všetkého stvorenstva.
051	COL	001	016	Len vďaka nemu a skrze neho bolo stvorené všetko hmotné aj duchovné, svet viditeľný aj neviditeľný, ríša pozemská aj nadpozemská, všetky sily a mocnosti. Všetko je stvorené prostredníctvom neho a pre neho.
051	COL	001	017	V ňom má všetko svoj počiatok i trvanie.
051	COL	001	018	On je hlavou cirkvi, ktorá je jeho telom. On je počiatkom všetkého a je aj prvý, kto zvíťazil nad smrťou, aby tak bol vo všetkom prvý.
051	COL	001	019	Lebo Boh chcel, aby všetka jeho plnosť bola aj v jeho Synovi.
051	COL	001	020	Všetko na nebi aj na zemi našlo zmierenie s Bohom v Kristovi. Kristus vylial na kríži svoju krv, a tým nám získal pokoj s Bohom.
051	COL	001	021	Aj vy ste boli kedysi vzdialení od Boha a pre svoje zlé myšlienky a činy ste boli jeho nepriateľmi.
051	COL	001	022	Ale teraz vás zmieril prostredníctvom smrti Kristovho ľudského tela, takže môžete pred ním stáť svätí, čistí a bezúhonní.
051	COL	001	023	Pravda, musíte zostať vo svojej viere pevní a vytrvalí. Nedajte sa ničím odviesť od nádeje evanjelia, ktoré ste prijali, ktoré sa zvestuje každému stvorenstvu na svete a ktorého som sa stal ja, Pavol, služobníkom.
051	COL	001	024	Teraz za vás trpím vo väzení, ale radujem sa, lebo takto môžem mať podiel na utrpení, ktoré Kristus podstúpil za svoje telo, za cirkev.
051	COL	001	025	Ja som jej služobníkom: Boh ma poveril, aby som vám oznámil jeho slovo vo všetkej plnosti
051	COL	001	026	a zvestoval vám tajomstvo, ktoré bolo od vekov skryté pred ľuďmi, teraz však
051	COL	001	027	zjavené jeho svätým. A toto slávne tajomstvo platí aj pre vás a znie: Kristus je vo vás, v ňom máte nádej na Božiu slávu.
051	COL	001	028	Tohto Krista aj vám zvestujeme. So všetkou duchovnou múdrosťou, ktorou nás Boh obdaril, napomíname ľudí a vzdelávame ich vo viere, aby každý v spojení s Kristom mohol dospieť k dokonalosti.
051	COL	001	029	O to sa usilujem a bojujem jeho silou, ktorá vo mne pôsobí.
051	COL	002	001	Chcem totiž, aby ste vedeli, aký boj zvádzam za vás, za veriacich v Laodicei aj za mnohých iných, ktorí ma osobne nepoznajú.
051	COL	002	002	Prosím o to, aby ste povzbudení a spojení pevným putom lásky hlboko pochopili a naplno poznali Božie tajomstvo, ktorým je Kristus.
051	COL	002	003	V ňom sú obsiahnuté všetky poklady múdrosti a poznania.
051	COL	002	004	Hovorím to preto, aby vás nikto nezviedol ľstivými rečami.
051	COL	002	005	Aj keď som od vás ďaleko, v duchu som s vami. Teším sa, že u vás vládne poriadok a že neochvejne veríte v Krista.
051	COL	002	006	Prijali ste Krista ako svojho Pána, žite teda s ním a konajte jeho vôľu.
051	COL	002	007	Ako je strom zakorenený v zemi, tak doň máte zapustiť korene a postaviť svoj život na ňom ako na pevnom základe. Pevne sa držte viery, ako vám ju vštepili, a denne ďakujte Bohu za všetko, čím vás obdaril.
051	COL	002	008	Dajte si pozor, aby ste nepodľahli filozofickým špekuláciám, založeným na ľudskom dôvtipe namiesto na Kristovi.
051	COL	002	009	Veď v ňom je vtelená všetka plnosť Boha.
051	COL	002	010	Takže kto má Krista, má všetko, lebo má aj Boha. On je zvrchovaný vládca nad všetkými silami a mocnosťami.
051	COL	002	011	V ňom ste obrezaní obriezkou – nie však ľudskou rukou, ale obriezkou Kristovou – vyzlečením z telesnosti.
051	COL	002	012	Pri krste ste boli spolu s Kristom pochovaní. Ale prostredníctvom viery ste s ním boli vzkriesení do nového života, lebo ste uverili slovu mocného Boha, ktorý Krista vzkriesil z mŕtvych.
051	COL	002	013	Pre svoje hriechy ste boli mŕtvi a ovládali vás vaše hriešne túžby. Potom vám Boh daroval život, aký bol v Kristovi, lebo vám odpustil všetky viny
051	COL	002	014	a zničil dlžobný úpis, ktorý svedčil proti vám. Ten úpis dal pribiť na kríž, a tým ho raz navždy vymazal.
051	COL	002	015	Tak odzbrojil, zneškodnil a na pranier postavil všetky démonické mocnosti a sily a oslávil nad nimi víťazstvo.
051	COL	002	016	Nik teda nemá právo odsudzovať vás za to, čo jete alebo pijete, alebo za to, že nedodržiavate sviatky, novy mesiaca alebo soboty.
051	COL	002	017	Všetky tieto predpisy boli len dočasné a s Kristovým príchodom stratili zmysel. Boli iba tieňom skutočného Krista.
051	COL	002	018	A nik vás nesmie zatracovať za to, že nevzývate anjelov, ako by vám niektorí radi nadiktovali, a pritom sa oháňajú svojimi „videniami“. Radi sa pokladajú za pokorných, ale opak je pravdou.
051	COL	002	019	Nedržia sa totiž Krista – hlavy, ku ktorej sme všetci, ako časti toho istého tela, pripojení; jeho pevné šľachy nás držia spolu a rásť môžeme iba vtedy, ak berieme výživu a silu z Boha.
051	COL	002	020	Keď ste teda s Kristom raz zomreli, nie ste už viazaní predpísanými obradmi a pravidlami. Prečo si teda ešte vždy dávate predpisovať:
051	COL	002	021	neberte to do rúk, toto nesmieš jesť, nedotýkaj sa toho!?
051	COL	002	022	Veď sú to iba ľudské predpisy o veciach, ktoré sa použitím ničia.
051	COL	002	023	Navonok sa taká zbožnosť môže zdať dobrá, lebo vyžaduje pokoru a sebadisciplínu, ale týka sa len telesnej oblasti – zlých myšlienok a túžob nikoho nezbaví.
051	COL	003	001	Keď ste teda Kristovým vzkriesením aj vy získali nový život, zamerajte sa na to, čo je hore, kde Kristus vládne spolu s Bohom.
051	COL	003	002	Myslite na to, čo je hore, nie na to, čo je na zemi.
051	COL	003	003	Svoje ja ste nechali zomrieť. Váš skutočný život je s Kristom u Boha.
051	COL	003	004	A až sa Kristus, náš pravý život, opäť ukáže na zemi, aj vy budete žiariť jeho slávou.
051	COL	003	005	Preto potláčajte svoje telesné sklony, smilstvo, nečistotu, vášeň, zlé túžby a chamtivosť. Holdovať takým chúťkam nie je nič iné ako modloslužba
051	COL	003	006	a kto to robí, privoláva na seba Boží hnev a trest.
051	COL	003	007	Aj vy ste kedysi viedli takýto spôsob života,
051	COL	003	008	ale teraz je najvyšší čas zanechať zlobu, nenávisť, rúhanie a škaredé reči.
051	COL	003	009	Hovorte vždy iba pravdu; lož a neúprimnosť boli vlastnosťami vášho starého života, ktorý ste už zanechali.
051	COL	003	010	Vy teraz žijete celkom novým životom, ktorý vedie k čoraz vyššiemu poznaniu dobra a k čoraz vernejšej podobe s Kristom, ktorý ho stvoril.
051	COL	003	011	V tomto novom živote sa už nerozlišuje, či bol niekto Grék alebo Žid, obrezaný alebo neobrezaný, barbar či Skýta, otrok či slobodný, pretože všetko a vo všetkých je Kristus.
051	COL	003	012	Keď si vás teda Boh vybral, miluje vás a chce, aby ste žili čistým životom, buďte k iným láskaví a milosrdní, zahŕňajte sa navzájom ochotou, pokorou, skromnosťou a trpezlivosťou.
051	COL	003	013	Buďte znášanliví a odpúšťajte tomu, kto vám ublížil; veď aj vám Boh odpustil.
051	COL	003	014	Ale najmä nech vo všetkom rozhoduje láska – potom bude všade vládnuť dokonalá zhoda.
051	COL	003	015	A vaše srdce nech vždy napĺňa Boží pokoj: to je úloha a zároveň dar pre tých, ktorí patria k jeho telu. Buďte vďační!
051	COL	003	016	Slovo Kristovo nech vo vás bohato prebýva; so všetkou múdrosťou sa navzájom učte a napomínajte. A keď spievate žalmy, chválospevy a duchovné piesne, nech sú vaše srdcia naplnené vďačnosťou voči Bohu.
051	COL	003	017	Čokoľvek hovoríte a konáte, robte tak, ako by na vašom mieste robil sám Kristus. A prostredníctvom neho ďakujte Otcovi.
051	COL	003	018	Manželky nech sa podriaďujú svojim mužom, ako sa na kresťanky patrí.
051	COL	003	019	Vy muži, milujte svoje ženy a buďte k nim láskaví.
051	COL	003	020	Deti, vy vždy poslúchajte svojich rodičov, lebo je to milé Bohu.
051	COL	003	021	A vy otcovia, nevyžadujte od svojich detí to, čo by bolo nad ich schopnosti.
051	COL	003	022	Kto je podriadený, má svojmu nadriadenému slúžiť ochotne, nielen z donútenia alebo naoko. Poslúchajte ich pre lásku k svojmu nebeskému Pánovi
051	COL	003	023	a pracujte statočne a radostne, akoby ste pracovali pre neho.
051	COL	003	024	Veď pre neho aj pracujete a od neho nakoniec dostanete za odmenu podiel na jeho kráľovstve, lebo vaším pravým pánom je on.
051	COL	003	025	Kto sa dopúšťa krivdy, dočká sa svojej odplaty. Boh má na všetkých rovnakú mieru.
051	COL	004	001	Na druhej strane – od vás, nadriadených, Boh očakáva, že budete spravodliví, a nie krutí k svojim podriadeným. Nezabúdajte, že aj vy máte Pána v nebesiach.
051	COL	004	002	V modlitbách buďte vytrvalí a v ďakovaní neúnavní.
051	COL	004	003	A proste aj za nás, aby nám Boh otvoril dvere pre slovo a mohli sme hovoriť o Kristovom tajomstve. Veď práve preto som sa dostal do väzenia;
051	COL	004	004	modlite sa, aby som na tomto mieste vykonal svoje poslanie tak jasne a smelo, ako mi to Pán uložil.
051	COL	004	005	Využite každú príležitosť vydať svedectvo o Kristovi tým, ktorí o ňom ešte nepočuli, buďte však pritom rozvážni a múdri.
051	COL	004	006	Vaša reč nech je vždy láskavá, ale rozhodná, aby ste každému odpovedali správne.
051	COL	004	007	Môj drahý priateľ Tychikus vám podrobne porozpráva, ako sa mám. Horlivo so mnou slúžil Pánovi a verne mi pomáha.
051	COL	004	008	Od neho budete mať najpresnejšie správy, preto ho posielam, aby ste sa o mňa zbytočne netrápili.
051	COL	004	009	Posielam s ním aj vášho krajana Onezima, verného a milovaného brata. Oni vám povedia všetko, čo sa tu deje.
051	COL	004	010	Pozdravuje vás môj spoluväzeň Aristarchos a Barnabášov bratranec Marek, o ktorom som vám už písal. Ak k vám niekedy príde, prijmite ho čo najsrdečnejšie.
051	COL	004	011	A pozdravuje vás aj Jezus Justus. Títo traja sú jediní zo Židov, ktorí s nami pracujú a pomáhajú zvestovať Krista. Sú mi veľkou oporou a útechou.
051	COL	004	012	Pozdravuje vás aj váš krajan Epafras. Je to naozaj horlivý Kristov služobník a modlí sa za vás neprestajne, aby ste boli pevní vo viere a aby ste vedeli rozoznať Božiu vôľu vo všetkom, čo konáte.
051	COL	004	013	A rovnako ako vy ležia mu na srdci aj kresťania v Laodicei a v Hierapole.
051	COL	004	014	I náš milý lekár Lukáš vás pozdravuje a taktiež Démas.
051	COL	004	015	Pozdravujte bratov v Laodicei, ako aj Nymfu a zbor, ktorý sa zhromažďuje v jej dome.
051	COL	004	016	Keď si prečítate tento list, mohli by ste ho poslať do Laodicei, aby si ho prečítali aj tam. A vy si zasa môžete vyžiadať a prečítať list, ktorý som napísal im.
051	COL	004	017	A Archippovi odkážte, aby svedomite vykonával službu, ktorou ho Pán poveril.
051	COL	004	018	Napokon pripisujem pozdrav vlastnou rukou. Pamätajte na to, že som v putách. Boh vám žehnaj!
#
# BOOK	052	1TH	1 Thessalonians	1 Tesaloničanom
052	1TH	001	001	Milí bratia, Pavol, Silván a Timotej posielame úprimné pozdravy všetkým v tesalonickom zbore, ktorí sú spojení s Ježišom Kristom, naším Pánom, a s Bohom, jeho Otcom. Želáme vám milosť a pokoj.
052	1TH	001	002	Stále sa za vás modlíme a vždy za vás ďakujeme,
052	1TH	001	003	keď si pred Bohom pripomíname vašu činorodú vieru, horlivú lásku a vytrvalú nádej na nášho Pána Ježiša Krista.
052	1TH	001	004	Vieme, milí bratia, že vás Boh miluje a že si vás vyvolil.
052	1TH	001	005	Keď sme vám zvestovali radostné Božie posolstvo, počúvali ste ho s nepredstieraným záujmom. A naše slová na vás hlboko zapôsobili, lebo Boží Duch vám potvrdil ich pravdivosť. A aj na našom správaní ste si mohli overiť, že to nie je falošné učenie.
052	1TH	001	006	Tak ste začali nás aj Krista napodobňovať, a hoci prechádzate mnohým súžením, Duch Svätý vás napĺňa radosťou,
052	1TH	001	007	takže ste vzorom aj ostatným kresťanom po celom Macedónsku i v Achajsku.
052	1TH	001	008	Božie slovo a správa o vašej viere sa všade rozšírili tak, že kdekoľvek prídeme, všade nám o vás rozprávajú ešte skôr, ako stačíme niečo povedať.
052	1TH	001	009	Všetci vravia o tom, ako ste nás prijali a ako ste sa od svojich modiel obrátili k Bohu, aby sa stal vaším jediným, živým a pravým Pánom,
052	1TH	001	010	aj ako sa tešíte na príchod jeho Syna Ježiša, ktorého Boh vzkriesil. Jedine on nás zachraňuje pred prichádzajúcim Božím hnevom.
052	1TH	002	001	Milí bratia, sami najlepšie viete, že naša návšteva u vás nebola márna.
052	1TH	002	002	Viete, ako sme trpeli a akú potupu sme znášali vo Filipách. A predsa nám Boh dal odvahu zvestovať vám Božie radostné posolstvo, hoci sme boli obklopení nepriateľmi.
052	1TH	002	003	Vidíte teda, že za naším kázaním neboli nijaké pochybné ciele ani bočné úmysly, naša reč bola priama a úprimná.
052	1TH	002	004	Boh nás poveril úlohou hlásať jeho radostné posolstvo, a preto nechceme byť pekní v očiach ľudí, ale chceme sa páčiť Bohu, ktorý pozná aj najtajnejšie myšlienky nášho srdca.
052	1TH	002	005	Nikdy sme sa nepokúšali získať niekoho lichôtkami, ako dobre viete, ani sme predstieraným priateľstvom nemámili od nikoho peniaze, Boh nám je svedok.
052	1TH	002	006	Ani sme pre seba nepožadovali nijaké zvláštne pocty, hoci sme ako apoštoli mali akiste na vašu úctu nárok.
052	1TH	002	007	Skôr sme dali prednosť matersky láskavému a nežnému prístupu,
052	1TH	002	008	a tak sme si vás zamilovali, že by sme vám dali nielen Božie posolstvo, ale aj vlastné životy.
052	1TH	002	009	Spomínate si ešte, milí bratia, ako tvrdo sme si zarábali u vás na každodenný chlieb? Vo dne v noci sme pracovali, aby sme pri hlásaní radostnej zvesti neboli nikomu na ťarchu.
052	1TH	002	010	Sami môžete dosvedčiť, aj Boh je svedkom, že sme s každým veriacim zaobchádzali poctivo, spravodlivo a čestne.
052	1TH	002	011	Sami však viete, že sme vás ako otec vlastné deti
052	1TH	002	012	povzbudzovali, usmerňovali a nabádali, aby ste žili na česť a radosť Bohu, ktorý vás povolal do svojho kráľovstva a do svojej slávy.
052	1TH	002	013	Preto znovu a znovu musíme Bohu ďakovať, že ste od nás prijali slovo Božej zvesti nie ako slovo ľudské, ale ako slovo Božie, ktorým skutočne je a že pôsobí vo vašich životoch.
052	1TH	002	014	A potom sa vám stalo to isté, čo predtým zažili kresťania v Judsku: trpeli ste od vlastných krajanov.
052	1TH	002	015	Tam zabíjali Židia svojich vlastných prorokov, zabili aj Ježiša Krista a teraz zasa prenasledujú nás a odvšadiaľ nás vyháňajú. Škodia Bohu aj ľuďom.
052	1TH	002	016	My kážeme pohanom, ako sa môžu zachrániť, a oni nám v tom bránia. Ale miera ich hriechov sa čoskoro dovŕši a Boží trest ich neminie.
052	1TH	002	017	Bratia, aj keď sme museli od vás na nejaký čas odísť – no v duchu sme stále s vami – rozmýšľali sme, ako sa k vám zasa čo najskôr vrátiť.
052	1TH	002	018	Ja, Pavol, som sa o to pokúšal už niekoľko ráz, ale vždy mi to satan prekazil.
052	1TH	002	019	Lebo kto bude našou radosťou, našou nádejou, našou odmenou, až budeme raz stáť pred Kristom v deň jeho návratu?
052	1TH	002	020	Áno, vy ste naša sláva aj radosť!
052	1TH	003	001	Keď sme už v Aténach nemohli ďalej znášať neistotu, ako sa máte,
052	1TH	003	002	rozhodli sme sa poslať Timoteja, nášho brata a Božieho spolupracovníka v hlásaní Kristovej radostnej zvesti, aby vás navštívil a povzbudil vo vašej viere,
052	1TH	003	003	aby ste pri prenasledovaní nezakolísali. Trpieť patrí ku kresťanskému údelu.
052	1TH	003	004	To sme vám predsa už hovorili, keď sme boli u vás, tak by ste teraz nemali byť prekvapení, že sa to naozaj stalo.
052	1TH	003	005	Preto som teda poslal Timoteja k vám, aby som sa tu nemusel trápiť úzkosťou, či vás satan predsa len nezviedol a či všetka naša práca nevyšla nazmar.
052	1TH	003	006	Ale práve teraz sa Timotej vrátil s dobrými správami, že ste vo viere ani v láske neochabli, že na nás stále myslíte a túžite po novom stretnutí takisto ako my.
052	1TH	003	007	Tak ste nás, milí bratia, vo všetkej našej tiesni a súžení potešili správou, že ste verní Pánovi.
052	1TH	003	008	Vydržíme všetko, len keď vieme, že pevne stojíte v Pánovi.
052	1TH	003	009	Ako sa Bohu môžeme odvďačiť za všetku tú radosť, akú máme z vás?
052	1TH	003	010	Vo dne v noci vrúcne prosíme, aby sme vás mohli znovu vidieť a povzbudiť vás, aby ste ďalej napredovali vo viere.
052	1TH	003	011	Kiež nám Boh, náš Otec, a Ježiš Kristus, náš Pán, umožní cestu k vám.
052	1TH	003	012	A nech dá, aby rástla vaša vzájomná láska i láska k ostatným, ako aj my vás milujeme.
052	1TH	003	013	Tak sa z vás stanú silné, bezúhonné, sväté Božie deti, ktoré obstoja pred Bohom, naším Otcom, až sa náš Pán Ježiš Kristus vráti so všetkými, ktorí mu patria.
052	1TH	004	001	Napokon, milí bratia, ešte o jedno vás chcem poprosiť. Už sme vám hovorili, ako máte žiť, aby ste sa páčili Bohu.
052	1TH	004	002	A vieme, že sa pridŕžate našich pokynov. Ale teraz vás prosíme a dôrazne napomíname v mene Pána Ježiša, aby ste sa v tom neprestajne cvičili a zdokonaľovali.
052	1TH	004	003	Lebo Boh chce, aby ste boli čistí a bezúhonní, nepoškvrnení smilstvom.
052	1TH	004	004	Teda tak ovládajte svoje telo, aby ste žili svätý a čestný život.
052	1TH	004	005	Vyhýbajte sa necudnosti a nepodliehajte vášnivosti ako pohania, ktorí nepoznajú Boha.
052	1TH	004	006	Majte v úcte manželský zväzok svojho blížneho. Kto by ho rozvracal, neujde trestu, opakujem to znovu so všetkou vážnosťou.
052	1TH	004	007	Boh nás predsa nepovolal k nemravnosti, ale k svätosti a čistote.
052	1TH	004	008	Kto týmito zásadami pohŕda, pohŕda nie človekom, ale samým Bohom, darcom Svätého Ducha.
052	1TH	004	009	O tom, že sa máte ako kresťania navzájom mať radi, vám už nemusím písať. Viete, že vám sám Boh ukázal, ako veľmi sa máte navzájom milovať.
052	1TH	004	010	A túto lásku aj prejavujete svojim bratom po celom Macedónsku. Len vás prosíme, milí bratia, aby ste v tom boli čoraz horlivejší.
052	1TH	004	011	Dbajte všemožne o to, aby ste žili pokojne, plnili si povinnosti a živili sa vlastnými rukami, ako sme vás k tomu už predtým nabádali.
052	1TH	004	012	Tak si získate úctu svojho okolia a nebudete od nikoho závislí.
052	1TH	004	013	Ešte vám chcem napísať o tom, ako je to s kresťanmi, ktorí zomreli, aby ste v tomto mali jasno a nemuseli sa trápiť ako tí, čo nemajú nijakú nádej.
052	1TH	004	014	Ak totiž veríme, že Ježiš zomrel a potom znovu ožil, môžeme rátať s tým, že Boh tých, ktorí zomreli ako veriaci v Ježiša Krista, privedie spolu s ním k životu.
052	1TH	004	015	A podľa slov Pánových vám môžem oznámiť, že nikto z tých, ktorí zomreli pred Kristovým príchodom, sa neoneskorí pri stretnutí s ním za tými, ktorí sa ho dočkajú ešte za živa.
052	1TH	004	016	Sám Pán zostúpi z neba, vydá mocný povel, ozve sa hlas archanjela a Božia trúba. Nato vstanú všetci kresťania, čo už pomreli,
052	1TH	004	017	spolu s tými, ktorí zostali nažive, a budú uchvátení do oblakov. Tam sa stretneme všetci s Pánom, aby sme s ním zostali už naveky.
052	1TH	004	018	Týmto sa navzájom povzbudzujte a potešujte.
052	1TH	005	001	Kedy sa to má stať? O tom vám naozaj nemusím hovoriť, milí bratia.
052	1TH	005	002	Veď sami dobre viete, že tá chvíľa príde nečakane ako zlodej v noci.
052	1TH	005	003	Vtedy, keď si ľudia budú vravieť: „Je pokoj, nijaké nebezpečenstvo nehrozí,“ vtedy ich z čista jasna zastihne záhuba, ako keď pôrodné bolesti prídu na tehotnú ženu. Nik neunikne, nik sa neschová.
052	1TH	005	004	Ale vy, bratia, nie ste vo tme, aby vás ten deň mohol prekvapiť ako nočný zlodej.
052	1TH	005	005	Vy ste deti svetla a dňa, nie noci a tmy.
052	1TH	005	006	Buďte teda bdelí a nespite ako ostatní. Čakajte a buďte triezvi.
052	1TH	005	007	Noc je čas spáčov a opilcov.
052	1TH	005	008	Ale my, ktorí žijeme vo svetle, zostaňme triezvi, oblečený do brnenia viery a lásky a ako prilbu majte radostnú nádej záchrany.
052	1TH	005	009	Nás predsa neurčil Boh na to, aby sme boli vystavení jeho hnevu, ale aby sme boli zachránení pre zásluhy nášho Pána Ježiša Krista.
052	1TH	005	010	On za nás zomrel, aby sme s ním mohli žiť večne, už či sa jeho príchodu dožijeme, alebo nie.
052	1TH	005	011	Preto sa navzájom povzbudzujte a vychovávajte sa, ako ste to robili doposiaľ.
052	1TH	005	012	Milí bratia, žiadame vás, aby ste si vážili svojich predstavených v cirkvi, ktorí sa pre vás namáhajú a napomínajú vás.
052	1TH	005	013	Veľmi si ich vážte a milujte ich pre ich službu. A medzi sebou žite v pokoji.
052	1TH	005	014	Neporiadnych napomínajte, malomyseľných povzbudzujte, ujímajte sa slabých a so všetkými majte trpezlivosť.
052	1TH	005	015	Krivdy neodplácajte, vždy sa usilujte konať dobro sebe navzájom aj ostatným ľuďom.
052	1TH	005	016	Buďte radostní,
052	1TH	005	017	neochabujte v modlitbách
052	1TH	005	018	a za každých okolností ďakujte. To očakáva Boh od všetkých, ktorí patria Ježišovi Kristovi.
052	1TH	005	019	Neuhášajte Božieho Ducha,
052	1TH	005	020	nepohŕdajte tými, ktorí majú prorocký dar.
052	1TH	005	021	Skúmajte každé ich slovo, a ak je pravdivé, prijmite ho.
052	1TH	005	022	Zlého sa chráňte v každej podobe.
052	1TH	005	023	Nech vás Boh pokoja sám dokonale očistí a posvätí pre seba. Vášho ducha, dušu aj telo nech uchráni od akejkoľvek poškvrny až do Kristovho príchodu.
052	1TH	005	024	Boh, ktorý vás prijal za svoje deti, to pre vás akiste urobí, ako vám sľúbil.
052	1TH	005	025	Bratia, aj vy sa modlite za nás.
052	1TH	005	026	Pozdravte všetkých bratov svätým bozkom.
052	1TH	005	027	A všetkým dajte prečítať tento list, je to moje želanie a vaša povinnosť pred Pánom.
052	1TH	005	028	Milosť nášho Pána Ježiša Krista nech je stále s vami!
#
# BOOK	053	2TH	2 Thessalonians	2 Tesaloničanom
053	2TH	001	001	Milí bratia v tesalonickom zbore, ktorí žijete v spojení s Bohom, naším Otcom, a s Pánom Ježišom Kristom,
053	2TH	001	002	želáme vám, Pavol, Silván a Timotej, milosť a pokoj od Boha Otca a Pána Ježiša Krista.
053	2TH	001	003	Bratia, nemôžeme inak, ako stále za vás Bohu ďakovať. A aj sa to patrí, lebo robíte vo viere i vo vzájomnej láske veľké pokroky.
053	2TH	001	004	Chválime sa vami a môžeme vás dať za príklad ostatným zborom v tom, ako neochvejne znášate prenasledovanie a utrpenie.
053	2TH	001	005	V tom sa práve prejaví spravodlivý Boží súd:
053	2TH	001	006	tým, ktorí vás teraz trápia, odplatí utrpením,
053	2TH	001	007	kým vás, ktorí teraz trpíte, vyslobodí spolu s nami. To bude vtedy, keď Pán Ježiš zostúpi so svojimi anjelmi z neba v ohnivom plameni,
053	2TH	001	008	aby potrestal tých, ktorí nechcú Boha poznať a odmietajú jeho ponuku záchrany v obeti Ježiša Krista.
053	2TH	001	009	Ich trest bude večné odlúčenie od Pána, od jeho moci a slávy,
053	2TH	001	010	keď príde v ten deň, aby ho oslávil jeho ľud a zvelebovali tí, ktorí v neho uverili, a vy takisto patríte medzi nich.
053	2TH	001	011	Preto sa za vás neprestajne modlíme, aby vás náš Boh zdokonaľoval a pomáhal vám dosiahnuť cieľ, ku ktorému vás povolal. Prosíme ho, aby vám svojou mocou pomohol uskutočniť každé dobré predsavzatie, a tak odmenil vašu vieru.
053	2TH	001	012	Vtedy každý uvidí vo vás Krista a bude oslavovať jeho meno a vašou slávou bude to, že patríte jemu. To všetko vám umožnila jeho milosť a moc.
053	2TH	002	001	A teraz k tomu očakávanému príchodu Pána Ježiša Krista.
053	2TH	002	002	Prosím vás, nedajte si popliesť hlavu nejakými chýrmi, že ten deň už nastal. Aj keby to niekto tvrdil na základe nejakého prejavu ducha, alebo sa azda oháňal nejakým naším listom v tomto zmysle,
053	2TH	002	003	neverte mu a nedajte sa oklamať. Prv ako ten deň príde, musia sa stať dve veci: nastane obdobie veľkej vzbury proti Bohu a mnohí od neho odpadnú; potom sa zjaví človek neprávosti, syn zatratenia.
053	2TH	002	004	Ten sa postaví na odpor proti všetkému, čo pripomína Božie meno, a bude vyžadovať božské pocty pre seba. Dokonca vojde do Božieho chrámu a tam sa sám vyhlási za Boha.
053	2TH	002	005	Nespomínate si, že som vám to hovoril už pri svojej prvej návšteve? A vy viete, čo mu bráni, aby mohol prísť skôr ako v určený čas.
053	2TH	002	006	Jeho dielo vzbury sa síce už začalo,
053	2TH	002	007	ale on sám nemôže vystúpiť, kým je tu prekážka, ktorá mu v tom bráni.
053	2TH	002	008	No len čo zmizne, zjaví sa ten „bezbožník, ktorého Pán spáli dychom svojich úst“ a zničí svojím slávnym príchodom.
053	2TH	002	009	Ten bezbožník príde ako satanov nástroj a vyzbrojený satanskou mocou bude konať všelijaké klamstvá a zázraky,
053	2TH	002	010	aby oklamal tých, ktorí povedali pravde „nie“ a uberajú sa do záhuby, lebo odmietli pravdu, ktorá ich mohla zachrániť.
053	2TH	002	011	Preto ich Boh nechá napospas tej lživej moci, aby ich ovládla,
053	2TH	002	012	a tak zožnú spravodlivé odsúdenie tí, ktorí si namiesto pravdy obľúbili lož a hriech.
053	2TH	002	013	Ale za vás, bratia milovaní Pánom, musíme stále ďakovať Bohu, ktorý si vás ako prvých vyvolil, aby ste boli zachránení, očistil vás svojím Duchom a dal vám uveriť pravde.
053	2TH	002	014	Nás poslal zvestovať vám radostnú zvesť, aby aj vás ožiarila sláva nášho Pána Ježiša Krista.
053	2TH	002	015	A tak teda stojte pevne, bratia, a držte sa pravdy, ktorú sme vám odovzdali osobne alebo v listoch.
053	2TH	002	016	Nech Pán Ježiš Kristus a Boh Otec, ktorý si nás zamiloval a dal nám trvalú útechu a nezaslúženú nádej,
053	2TH	002	017	povzbudí vaše srdcia a dá vám silu ku každému dobrému slovu i činu.
053	2TH	003	001	Napokon, bratia, prosíme, modlite sa za nás, aby sa Božie posolstvo rýchlo šírilo a víťazilo všade ako u vás
053	2TH	003	002	a aby sme boli oslobodení od zvrátených a zlých ľudí, lebo nie všetci sú ochotní veriť.
053	2TH	003	003	Ale Pán je verný. On vás posilní a ochráni od zlého.
053	2TH	003	004	Spoliehame sa na Pána, že konáte a budete konať, čo vám prikazujeme.
053	2TH	003	005	Nech Pán dá, aby ste čoraz hlbšie chápali Božiu lásku a trpezlivosť, ktorá pramení z Krista.
053	2TH	003	006	Ďalej vám prikazujeme, milí bratia, v mene Pána Ježiša Krista, aby ste sa vyhýbali tým, ktorí si neberú k srdcu naše napomenutia a vedú záhaľčivý život.
053	2TH	003	007	Dali sme vám predsa sami príklad, ako máte žiť:
053	2TH	003	008	nikdy ste nás nevideli zaháľať a priživovať sa na iných. Vo dne v noci sme si tvrdou prácou zarábali na chlieb, aby sme nikomu neboli na ťarchu.
053	2TH	003	009	Nie že by sme na to nemali právo, ale chceli sme vám dať príklad.
053	2TH	003	010	A takisto sme vám vždy zdôrazňovali: kto nechce pracovať, nech ani neje!
053	2TH	003	011	A predsa teraz počúvame, že sa niektorí medzi vami oddávajú nečinnosti a namiesto poctivej práce sa miešajú do vecí, do ktorých ich nič nie je.
053	2TH	003	012	Takých napomíname a v mene Pána Ježiša Krista im nariaďujeme, aby žili slušne a zarábali si na živobytie vlastnou prácou.
053	2TH	003	013	A vám, bratia, pripomíname: v konaní dobra neochabujte!
053	2TH	003	014	Keby niekto odmietal podriadiť sa tomu, čo tu píšeme, dajte mu pocítiť, že medzi vás nepatrí. Možno sa potom zahanbí.
053	2TH	003	015	Ale nesprávajte sa k nemu ako k nepriateľovi, skôr ho napomínajte ako brata, na ktorom vám záleží.
053	2TH	003	016	Nech Pán, ktorý je zdrojom pokoja, dá vám svoj pokoj za každých okolností a nech zostáva s vami!
053	2TH	003	017	Tento pozdrav píšem vo všetkých listoch vlastnou rukou na dôkaz, že sú naozaj odo mňa.
053	2TH	003	018	Milosť Pána Ježiša Krista nech vás sprevádza!
#
# BOOK	054	1TI	1 Timothy	1 Timotejovi
054	1TI	001	001	Môj drahý syn vo viere, milý Timotej, tento list ti píšem ako apoštol poverený tou službou Bohom, naším Spasiteľom a Ježišom Kristom, ktorý je našou nádejou.
054	1TI	001	002	Želám ti milosť, zľutovanie i pokoj od Boha Otca i Ježiša Krista, nášho Pána.
054	1TI	001	003	Keď som odchádzal do Macedónska, prosil som ťa, aby si zostal v Efeze a usiloval sa umlčať tých, čo hlásajú falošné náuky
054	1TI	001	004	a rozvíjajú nekonečné diskusie o mýtoch a rodokmeňoch. Vyvolávajú tým iba škriepky miesto toho, aby sa vzdelávali vo viere.
054	1TI	001	005	Cieľom nášho úsilia musí byť láska, ktorá pramení z čistého srdca, dobrého svedomia a nepokryteckej viery.
054	1TI	001	006	Od tohto cieľa sa niektorí odchýlili a dali sa na prázdne rečnenie.
054	1TI	001	007	Chcú byť učiteľmi Božieho zákona, a pritom nechápu ani jeho zmysel, ani význam vlastných slov.
054	1TI	001	008	Zákon je dobrý, ak správne chápeme, aký zámer s ním Boh má.
054	1TI	001	009	Uvedomme si však, že zákon nie je proti tým, ktorí žijú podľa Božej vôle, ale proti zlým a spurným, ktorí Boha neuznávajú; proti neposlušným, klamárom, krivoprísažníkom; proti tým, ktorí vzťahujú ruku na svojich rodičov, majú záľubu vo zvrátenostiach;
054	1TI	001	010	proti homosexuálom, smilníkom, kupcom s otrokmi a vrahom; ako aj všetkým, ktorí konajú proti Božiemu poriadku.
054	1TI	001	011	Tak učí evanjelium, ktoré mi zveril Boh a ktoré zjavuje Božiu slávu.
054	1TI	001	012	Som vďačný Ježišovi Kristovi, nášmu Pánovi, že si ma vybral za svojho služobníka.
054	1TI	001	013	Predtým som sa jeho menu rúhal a jeho vyznávačov prenasledoval a zabíjal! Ale Boh sa nado mnou zmiloval, lebo som to robil z nevedomosti, keď som ešte Krista nepoznal.
054	1TI	001	014	Vo svojej dobrote ma zastavil, dal mi do srdca vieru a naplnil ma láskou.
054	1TI	001	015	Je to čistá pravda a ja túžim, aby ju všetci prijali. Ježiš Kristus prišiel na svet, aby nás, vzdialených od Boha a odsúdených na smrť, zachránil. A ak bol niekto od Boha ďaleko, bol som to predovšetkým ja.
054	1TI	001	016	Ale Boh sa nado mnou zmiloval a Ježiš Kristus na mne ukázal, aký je zhovievavý aj k najhoršiemu hriešnikovi, aby si každý uvedomil, že večný život môžu dosiahnuť všetci, ktorí v neho veria.
054	1TI	001	017	Sláva a česť Bohu naveky! On je večný Kráľ, neviditeľný, nesmrteľný, jediný a slávny Boh.
054	1TI	001	018	Môj milý syn Timotej, kladiem ti na srdce, aby si podľa proroctiev, ktoré o tebe povedali, bojoval dobrý boj.
054	1TI	001	019	Drž sa pevne svojej viery a zachovaj si čisté svedomie, ktorým niektorí pohrdli, a tak v živote viery stroskotali.
054	1TI	001	020	Patria k nim Hymenaios a Alexander, ktorých som musel vylúčiť z cirkvi, aby sa naučili nerúhať sa.
054	1TI	002	001	Žiadam, aby sa cirkev neprestávala modliť. Proste za všetkých ľudí a ďakujte za nich.
054	1TI	002	002	Myslite aj na vládnucich činiteľov, na tých, čo rozhodujú o dôležitých veciach, aby sme v mieri a pokoji mohli žiť v pravej zbožnosti a vážnosti.
054	1TI	002	003	Tak je to dobré a milé nášmu Pánovi,
054	1TI	002	004	ktorý si želá, aby všetci ľudia boli zachránení a poznali pravdu,
054	1TI	002	005	že je iba jeden Boh a iba jeden prostredník medzi Bohom a ľuďmi – človek Ježiš Kristus.
054	1TI	002	006	On dal sám seba ako výkupné za všetkých, čo Boh vo vopred určenom čase oznámil svetu
054	1TI	002	007	a mňa poveril, aby som to ako Boží posol verne a pravdivo zvestoval iným národom. Pravdu hovorím, neklamem!
054	1TI	002	008	Chcem teda, aby sa muži všade modlili so zdvihnutými rukami a s čistým srdcom, bez hnevu a hádok.
054	1TI	002	009	Taktiež ženy nech sa obliekajú nenápadne a ozdobujú sa jednoducho a triezvo, pozornosť nech vzbudzujú radšej svojou láskavosťou ako zložitým účesom, drahými šatami a šperkami.
054	1TI	002	010	Ich najkrajšou ozdobou nech je konanie dobra. Tým dokážu, že milujú a ctia Boha.
054	1TI	002	011	Poučenie nech prijímajú v tichosti a pokore.
054	1TI	002	012	V zhromaždení nech verejne nevystupujú. Žena nemá vládnuť nad mužom, ale má sa ním dať viesť.
054	1TI	002	013	Lebo Boh najprv stvoril Adama a potom Evu.
054	1TI	002	014	A nebol to Adam, čo sa dal zviesť satanovi, ale Eva prvá prekročila Boží zákaz.
054	1TI	002	015	Aj ženy však budú spasené, lebo plnia dôležitú úlohu zachovať ľudský rod. Musia však zotrvať vo viere a žiť v láske, svätosti a pokore.
054	1TI	003	001	Pravdou je, že kto chce mať vedúce postavenie v cirkvi, túži po dobrej veci!
054	1TI	003	002	Taký človek musí byť bezúhonný, v manželstve verný, striedmy, rozvážny, pohostinný. Potrebná je aj schopnosť učiť, ohľaduplnosť, prívetivosť, nezištnosť.
054	1TI	003	003	Kto vedie veriacich, nesmie byť lakomý, mať záľubu v pití a v svároch,
054	1TI	003	004	má mať usporiadanú rodinu a deti vychované k poslušnosti a poctivosti.
054	1TI	003	005	Veď ako môže viesť cirkev ten, kto si nevie urobiť poriadok vo vlastnej rodine?
054	1TI	003	006	Nech to nie je nováčik vo viere, aby mu sláva nestúpla do hlavy a nespôsobila jeho pád.
054	1TI	003	007	Aj vo svojom okolí musí mať dobrú povesť, aby jeho prácu nemarilo ohováranie.
054	1TI	003	008	Rovnako aj diakoni: nech sú čestní, nie dvojtvárni v reči, nech neholdujú alkoholu, nech sa neženú za majetkom.
054	1TI	003	009	Tajomstvo viery nech uchovávajú v čistom srdci.
054	1TI	003	010	Ale aj oni sa majú najskôr osvedčiť ako bezúhonní, a až potom vykonávať svoju funkciu.
054	1TI	003	011	Takisto ich manželky nech nie sú klebetné, ale počestné, striedme a verné.
054	1TI	003	012	Manželská vernosť, usporiadané rodinné vzťahy a dobre vychované deti sú na vykonávanie všetkých funkcií v cirkvi samozrejmým predpokladom.
054	1TI	003	013	Odmenou toho, kto dobre vykonáva svoju službu, bude úcta bratov a sestier a pevná istota vo viere v Ježiša Krista.
054	1TI	003	014	Dúfam, že sa čoskoro uvidíme, no píšem ti toto všetko, aby si vedel,
054	1TI	003	015	ak by mi niečo prišlo do cesty a oneskoril som sa, ako viesť cirkev živého Boha, ktorá je stĺpom a oporou pravdy.
054	1TI	003	016	Tajomstvo našej viery je skutočne veľké: Prišiel na zem ako človek, no Duch potvrdil, že je Boží Syn, ukázal sa anjelom, zvestovaný bol národom, uverili v neho na celom svete, korunovaný je večnou slávou.
054	1TI	004	001	Duch Svätý nám jasne hovorí, že v našich časoch sa niektorí odvrátia od Krista, priklonia sa k bludným učeniam a budú nasledovať hlásateľov satanských náuk,
054	1TI	004	002	luhárov a pokrytcov, na ktorých svedomí je jazva ako po rozžeravenom železe.
054	1TI	004	003	Budú zakazovať ženiť sa a vydávať, jesť niektoré pokrmy, ktoré Boh stvoril na to, aby ich s vďačnosťou užívali tí, ktorí veria a poznajú pravdu.
054	1TI	004	004	Všetko, čo Boh stvoril, je dobré a nič nie je na zavrhnutie, ak sa prijíma s vďačnosťou.
054	1TI	004	005	Jeho slovom a našou modlitbou sa to posväcuje.
054	1TI	004	006	Ak budeš takto učiť, bude z teba dobrý služobník Ježiša Krista. Sýť sa slovami viery a pravým učením, ktoré si si osvojil.
054	1TI	004	007	Nenačúvaj bohapustým rečiam a nezaoberaj sa kadejakými mýtmi a legendami, radšej svoj čas a silu venuj duchovnému rastu.
054	1TI	004	008	Telesné cvičenie je síce na niečo užitočné, ale budovanie vzťahu s Bohom je to, čo naozaj potrebujeme; ovplyvňuje náš terajší i večný život.
054	1TI	004	009	To je pravda, ktorú by mal každý prijať.
054	1TI	004	010	Na to vynakladáme všetko svoje úsilie, pretože máme nádej v živom Bohu, ktorý je záchrancom všetkých, ktorí v neho uverili.
054	1TI	004	011	To vyučuj a dbaj, aby si to všetci dobre osvojili!
054	1TI	004	012	Nech ťa nikto nepodceňuje zato, že si mladý. Musíš však byť vzorom v reči i v činoch lásky, viery a v čistom myslení.
054	1TI	004	013	Kým prídem, čítaj a vysvetľuj Písmo, zvestuj Božie slovo.
054	1TI	004	014	Nezanedbávaj schopnosti, ktoré ti dal Boh, keď na teba podľa prorockého spôsobu starší s modlitbou kládli ruky.
054	1TI	004	015	Usiluj sa rozvíjať ich v práci, aby každý videl, že rastieš a robíš pokroky.
054	1TI	004	016	Sústavne kontroluj svoje myslenie i učenie. Neuchyľuj sa od pravdy a Boh zachráni teba aj tých, ktorých ti zveril.
054	1TI	005	001	Ak musíš napomenúť alebo pokarhať staršieho človeka, hovor s ním úctivo, akoby to bol jeden z tvojich rodičov.
054	1TI	005	002	K mladším sa správaj ako k bratom, k dievčatám ako k sestrám bez akýchkoľvek bočných myšlienok.
054	1TI	005	003	Maj v úcte vdovy, ktoré sú osamelé.
054	1TI	005	004	Ak majú deti alebo vnukov, tí nech sa najskôr učia konať Božiu vôľu vo vlastnej rodine: starať sa o svojich príbuzných a odplácať sa svojim rodičom, lebo to je Bohu milé.
054	1TI	005	005	Sú však vdovy, ktoré nemajú nikoho. Všetku svoju nádej upierajú na Boha a svoj čas trávia modlitbami vo dne aj v noci.
054	1TI	005	006	Sú však aj také, ktoré sa nazdávajú, že teraz si môžu užívať život: tie sú mŕtve, hoci žijú.
054	1TI	005	007	Varuj ich, nech na ne neprichádzajú sťažnosti.
054	1TI	005	008	Kto sa nestará o svojich príbuzných, najmä o členov vlastnej rodiny, nemá právo nazývať sa kresťanom. Je horší ako ten, čo Boha vôbec nepoznal!
054	1TI	005	009	Do zoznamu vdov, o ktoré sa treba starať zapíš iba tú, ktorá má viac ako šesťdesiat rokov, bola iba raz vydatá
054	1TI	005	010	a má svedectvo, že žila dobrým životom, vychovávala deti, bola pohostinná, preukazovala pokornú službu veriacim, pomáhala núdznym a bola ochotná v každej službe.
054	1TI	005	011	Mladšie vdovy odmietaj. Niektoré časom podľahnú telesným žiadostiam, zatúžia znovu sa vydať
054	1TI	005	012	a záväzok k službe rušia.
054	1TI	005	013	Okrem toho sú aj záhaľčivé, rady vysedávajú na návštevách, klebetia a pchajú nos do cudzích problémov.
054	1TI	005	014	Myslím, že mladá vdova urobí lepšie, ak sa znova vydá, má deti a stará sa o vlastnú domácnosť. Potom jej nemôže nikto nič vyčítať.
054	1TI	005	015	Bojím sa však, že niektoré už zišli z Kristovej cesty.
054	1TI	005	016	Ešte raz opakujem: o vdovy nech sa starajú predovšetkým ich príbuzní a nenechajú ich jednoducho na starosť zboru. Iba tak bude mať zbor dosť prostriedkov, aby sa staral o vdovy, ktoré naozaj nemajú nikoho.
054	1TI	005	017	Svedomití pracovníci v cirkvi si zasluhujú dvojitú odmenu: úctu i náležitú mzdu. A to najmä tí, ktorí zvestujú Slovo Božie a vyučujú iných.
054	1TI	005	018	Veď aj Písmo hovorí: „Nedaj náhubok zvieraťu, ktoré používaš pri mlatbe,“ a „kto pracuje, má nárok na odmenu.“
054	1TI	005	019	Sťažnosti proti starším prijímaj iba na základe výpovede dvoch alebo troch svedkov.
054	1TI	005	020	Ale toho, kto sa naozaj previnil, pokarhaj verejne pred celým zborom na výstrahu ostatným.
054	1TI	005	021	Zaväzujem ťa pred Bohom, pred Pánom Ježišom Kristom i všetkými anjelmi: riaď sa týmto pravidlom, či ide o tvojho priateľa, alebo nepriateľa. Buď vždy dôsledne nestranný.
054	1TI	005	022	Neunáhli sa, ak niekoho poveruješ službou v cirkvi. Nemaj podiel na hriechoch ostatných. A najmä sám sa vyvaruj každého poklesku.
054	1TI	005	023	Keďže máš slabý žalúdok a často bývaš chorý, namiesto vody požívaj trocha vína.
054	1TI	005	024	Pri posudzovaní ľudí maj na pamäti, že hriechy niektorých ľudí sú zjavné každému, u iných ich však odhalí až deň súdu.
054	1TI	005	025	Práve tak je to s dobrými skutkami: niektoré sú zjavné hneď, zatiaľ čo o iných ani nevieme. Ale ani tie nezostanú naveky skryté.
054	1TI	006	001	Kresťanskí otroci a sluhovia nech rešpektujú svojich pánov, aby sa nemohli ponosovať na ich zlú prácu, lebo tým by sa znevažovalo Božie meno a kresťanské učenie.
054	1TI	006	002	Ak má niekto veriaceho pána, nech si ho nectí menej len zato, že je jeho brat vo viere. Práve naopak, nech mu slúži tým ochotnejšie a svedomitejšie ako milovanému bratovi. To zdôrazňuj všetkým veriacim!
054	1TI	006	003	Toto je zdravé učenie Ježiša Krista a základ zbožného života.
054	1TI	006	004	Kto učí niečo iné, je namyslený, ničomu nerozumie a vyvoláva iba škriepky, roztržky plodiace urážky, krivé obvinenia a ustavičné sváry.
054	1TI	006	005	Títo majstri rozvratu majú zakalený rozum, neschopný poznať pravdu, a zo zbožnosti chcú vytĺcť kapitál a obohatiť sa. Takým sa vyhýbaj!
054	1TI	006	006	Pritom zbožnosť je naozaj nesmiernym bohatstvom, lebo prináša spokojnosť v každej situácii.
054	1TI	006	007	Nič sme si predsa na svet nepriniesli a nič si z neho neodnesieme.
054	1TI	006	008	Malo by nám teda stačiť, keď máme čo jesť a čo si obliecť.
054	1TI	006	009	Kto však túži po bohatstve, ľahko podľahne pokušeniu použiť na to aj nepoctivé prostriedky, ktoré ho môžu priviesť do záhuby.
054	1TI	006	010	Koreňom všetkého zla je totiž láska k peniazom. Mnohým už uzavrela prístup k Bohu a spôsobila veľa utrpenia.
054	1TI	006	011	Ty však, Timotej, patríš Bohu. Vyhýbaj sa takým veciam a usiluj sa o spravodlivosť, zbožnosť, vieru, lásku, trpezlivosť a miernosť.
054	1TI	006	012	Byť kresťanom znamená viesť ustavičný duchovný zápas. Bojuj dobrý boj viery, aby si dosiahol večný život, ku ktorému ťa Boh povolal. Zaväzuje ťa k tomu aj slávnostné vyznanie, ktoré si urobil pred mnohými svedkami.
054	1TI	006	013	Vyzývam ťa pred Bohom, ktorý všetkému dáva život, a pred Ježišom Kristom, ktorý svoje svedectvo povedal pred Pilátom Pontským:
054	1TI	006	014	Plň zverenú úlohu, aby si zostal čistý a bezúhonný až do príchodu Ježiša Krista.
054	1TI	006	015	Až príde jeho čas, zjaví ho celému svetu ten požehnaný a jediný Vládca, Kráľ nad všetkými kráľmi a Pán nad všetkými pánmi;
054	1TI	006	016	jediný, ktorý má nesmrteľnosť a býva v neprístupnom svetle a ktorého ľudské oko nevidelo, ani nemôže vidieť. Jemu patrí česť a vláda na veky vekov!
054	1TI	006	017	Dôrazne vystríhaj bohatých, aby si nezakladali na svojom bohatstve, ale radšej upierali nádej na Boha, ktorý nás štedro zahŕňa všetkým, čo potrebujeme.
054	1TI	006	018	Napomínaj ich, nech konajú dobro a ochotne a obetavo sa delia s tými, ktorí majú núdzu.
054	1TI	006	019	To je najlepšia investícia pre večnosť, to je pravý a plodný kresťanský život.
054	1TI	006	020	Timotej, starostlivo si chráň, čo ti Boh zveril!
054	1TI	006	021	Vyhýbaj sa prázdnym rečiam a falošným náukam, pre ktoré už tak mnohí stratili to najdôležitejšie – vieru. Milosť Božia s tebou!
#
# BOOK	055	2TI	2 Timothy	2 Timotejovi
055	2TI	001	001	Timotej, môj milý syn! Píšem ti ako apoštol Ježiša Krista, ktorý z Božieho poverenia zvestuje zasľúbený večný život.
055	2TI	001	002	Želám ti pokoj a milosť.
055	2TI	001	003	Som za teba veľmi vďačný Bohu, ktorému slúžim celým svojím životom, ako to robili aj moji predkovia. Vo dne v noci na teba myslím pri svojich modlitbách.
055	2TI	001	004	Keď si spomeniem, ako si plakal pri našej rozlúčke, rastie moja túžba znova ťa vidieť – viem, že by ma naše stretnutie naplnilo radosťou.
055	2TI	001	005	Pripomínam si tvoju úprimnú vieru, ktorú ti vštepovala už tvoja stará matka Loida i tvoja matka Eunike. Viem, že táto viera v tebe žije.
055	2TI	001	006	Preto ťa prosím, aby si rozvíjal Božie dary, ktoré si prijal, keď som na teba skladal ruky.
055	2TI	001	007	Svätý Duch, ktorého nám Boh dal, nie je duchom bojazlivosti, ale duchom moci, lásky a múdrosti.
055	2TI	001	008	A tak sa nehanbi hovoriť s ľuďmi o Kristovi a neboj sa ani priznať k priateľstvu so mnou, i keď som pre Krista vo väzení. Naopak, buď aj ty hotový znášať príkorie pre evanjelium, Boh ti k tomu dá silu.
055	2TI	001	009	On nás zachránil a povolal pre túto svätú službu, nie že by sme si to boli zaslúžili, ale preto, že už pred stvorením sveta bolo v Božom pláne darovať nám milosť v jeho Synovi Ježišovi Kristovi.
055	2TI	001	010	Keď prišiel na zem, zlomil moc smrti a ukázal nám, ako vierou v neho môžeme získať večný život.
055	2TI	001	011	A mňa Boh ustanovil, aby som túto milosť zvestoval a učil o nej.
055	2TI	001	012	Preto aj teraz trpím vo väzení, ale nehanbím sa za to, lebo viem, komu som uveril, a som si istý, že všetko, čo mi zveril, má moc zachovať až do svojho príchodu.
055	2TI	001	013	Pridŕžaj sa verne toho, čo si počul odo mňa. Nech ti je to vzorom, ako máš hovoriť s láskou vo viere v Ježiša Krista.
055	2TI	001	014	S pomocou Svätého Ducha, ktorý v nás prebýva, si chráň duchovný poklad, ktorý ti Boh zveril.
055	2TI	001	015	Ako vieš, opustili ma tu všetci, čo so mnou prišli z Ázie. Aj Fygelos a Hermogenes.
055	2TI	001	016	Iba Onezifor ma chodil navštevovať a vždy ma veľmi povzbudilo, že sa za mňa, väzňa, nehanbil. Prosím Boha, aby bohato požehnal jeho aj celú jeho rodinu.
055	2TI	001	017	Keď prišiel do Ríma, usilovne ma hľadal, kým ma nenašiel.
055	2TI	001	018	Nech mu Pán odplatí svojím milosrdenstvom, keď príde súdiť svet. A čo pre mňa znamenala jeho pomoc v Efeze, vieš najlepšie ty sám.
055	2TI	002	001	Môj milý Timotej, nech milosť Ježiša Krista je tvojou silou.
055	2TI	002	002	A to, čo si počul odo mňa, zver spoľahlivým ľuďom, schopným učiť zase iných.
055	2TI	002	003	Ako dobrý vojak Ježiša Krista buď preňho ochotný spolu so mnou znášať aj ťažkosti a protivenstvá.
055	2TI	002	004	V boji sa vojak nemôže zaoberať súkromnými záležitosťami, aby sa zapáčil veliteľovi.
055	2TI	002	005	Ani pretekár nezíska cenu, ak nedodrží pravidlá.
055	2TI	002	006	A takisto aj roľník, ktorý namáhavo pracuje, má ako prvý dostať podiel z úrody.
055	2TI	002	007	Premýšľaj, čo ti tým chcem povedať. Pán ti pomôže, aby si všetko správne pochopil.
055	2TI	002	008	Nikdy nezabudni na Ježiša Krista z rodu Dávidovho, ktorý bol vzkriesený z mŕtvych. To je moje radostné posolstvo – evanjelium,
055	2TI	002	009	ktoré zvestujem a pre ktoré som ako nejaký zločinec v putách vo väzení. No Božie slovo sa spútať nedá!
055	2TI	002	010	A tak to všetko trpezlivo znášam kvôli tým, ktorých Boh chce zachrániť, aby v Ježišovi Kristovi dosiahli večný život a mohli tak naveky žiť v jeho sláve.
055	2TI	002	011	Je isté, že platí slovo, že ak sme s Kristom zomreli, budeme s ním aj žiť;
055	2TI	002	012	ak s ním znášame utrpenie, budeme s ním aj kraľovať; ak ho zaprieme, aj on zaprie nás;
055	2TI	002	013	keď sme neverní, on zostáva verný, lebo nemôže zaprieť sám seba.
055	2TI	002	014	To pripomínaj vždy znova a s Božou autoritou ich varuj pred hádkami o slovíčka. Nie je to na nič dobré, iba to pôsobí zmätok u poslucháčov a rozvracia jednotu.
055	2TI	002	015	Usiluj sa byť užitočným pracovníkom, ktorý sa nemusí hanbiť za svoju prácu, lebo Božie pravdy hlása správne a pravdivo.
055	2TI	002	016	Vyhýbaj sa ľuďom, ktorí majú záľubu v jalových debatách, a tým odvádzajú od Boha.
055	2TI	002	017	Ich bludy pôsobia zhubne ako rakovina. K nim patrí Hymenaios a Filétos,
055	2TI	002	018	ktorí veľa kresťanov pomýlili učením, že vzkriesenie z mŕtvych už nastalo.
055	2TI	002	019	Božia pravda však stojí pevne ako skala, ktorou nič nepohne, ako základný kameň, na ktorom je napísané: „Boh pozná tých, ktorí sú jeho“ a „Nech sa odvráti od neprávosti každý, kto vyznáva meno Ježiša Krista.“
055	2TI	002	020	Vo veľkých domácnostiach býva nielen zlatý a strieborný riad na slávnostné príležitosti, ale aj drevený a hlinený na každodenné používanie.
055	2TI	002	021	Ak to falošné učenie zavrhneš, budeš vzácnou nádobou, ktorú sám Kristus bude môcť použiť na svoje vznešené dielo.
055	2TI	002	022	Vyhýbaj sa žiadostiam a pokušeniam, ktoré prichádzajú na mladých ľudí. Usiluj sa byť spravodlivý, roznecuj v sebe vieru, lásku a šír pokoj spolu s tými, ktorí Pána vzývajú z čistého srdca.
055	2TI	002	023	Znovu ti pripomínam, nepripusť také debaty, ktoré ľudí plodia rozbroje.
055	2TI	002	024	Služobník Ježiša Krista sa nemá hádať, má byť prívetivý a trpezlivo poúčať toho, kto mu odporuje.
055	2TI	002	025	Azda Boh dá, že pozná pravdu a spamätá sa,
055	2TI	002	026	a tak unikne z diablovho osídla, v ktorom musel otrocky vykonávať jeho vôľu.
055	2TI	003	001	Vedz, že pred Kristovým príchodom nastanú ťažké časy.
055	2TI	003	002	Ľudia budú sebeckí a chamtiví, namyslení a márnomyseľní, budú sa vysmievať Bohu a pohŕdať rodičmi, budú nevďační a bezbožní, bezcitní, nezmierliví, bez lásky.
055	2TI	003	003	Budú mať záľubu v ohováraní, hrubosti, bezohľadnosti a zrade.
055	2TI	003	004	Rozkoše budú vyhľadávať väčšmi ako Boha.
055	2TI	003	005	Niektorí sa pritom budú tváriť pobožne, ale ich život bude dokazovať opak. Tým sa vyhýbaj!
055	2TI	003	006	Patria k nim aj tí, čo chodia po domoch a pokúšajú sa získať ľahkoverné ženy, plné hriechov a ovládané rozličnými túžbami.
055	2TI	003	007	Tie sa stále učia, ale nikdy nemôžu spoznať pravdu.
055	2TI	003	008	Tak ako sa egyptskí mágovia Janes a Jambres postavili proti Mojžišovi, tak sa títo falošní učitelia stavajú proti pravde. Sú to ľudia prevrátenej mysle a nespoľahliví vo viere.
055	2TI	003	009	Dlho však nebudú klamať ľud svojimi bludmi, nezmyselnosť ich učenia vyjde na svetlo.
055	2TI	003	010	Ty si však zostal pri tom, čo som učil. Vieš, ako som žil, poznáš moje myslenie, moju vieru, lásku a trpezlivosť.
055	2TI	003	011	Bol si svedkom môjho prenasledovania a útrap, ktoré ma postihli v Antiochii, v Ikoniu a v Lystre. Čo všetko som tam musel vytrpieť! Ale Pán ma zo všetkého vytrhol.
055	2TI	003	012	A tak všetci, čo chcú zbožne žiť v Kristu Ježišovi, musia rátať aj s prenasledovaním,
055	2TI	003	013	kým klamstvo zlých ľudí a falošných učiteľov sa bude vzmáhať. Oklamú mnohých, ale nakoniec sa sami stanú obeťou klamstva.
055	2TI	003	014	Ty sa však pevne drž toho, čo si sa naučil a o čom si sa presvedčil. Veď vieš, od koho si sa to naučil.
055	2TI	003	015	Okrem toho poznáš už od detstva Sväté písma, v ktorých je múdrosť, ako dosiahnuť spasenie vierou v Ježiša Krista.
055	2TI	003	016	Celé Písmo je inšpirované Bohom: vyučuje, usvedčuje z hriechu, ukazuje, ako začať nový život, vychováva k spravodlivosti,
055	2TI	003	017	aby bol Boží človek dokonale pripravený konať vždy dobro.
055	2TI	004	001	Pred Bohom a Ježišom Kristom, ktorý znova príde na túto zem, aby súdil živých i mŕtvych a zjavil tu svoje kráľovstvo, ťa zaväzujem:
055	2TI	004	002	Neúnavne zvestuj Božie slovo, či sú okolnosti priaznivé, alebo nepriaznivé, kde treba, napomínaj a karhaj, povzbudzuj a trpezlivo hlásaj Božie pravdy.
055	2TI	004	003	Lebo príde čas, keď ľudia nebudú chcieť počuť zdravé učenie. Zoženú si učiteľov, ktorí im budú vravieť to, čo budú chcieť počuť oni, odvrátia sa od Božieho slova a dajú sa strhnúť najnezmyselnejšími ideami.
055	2TI	004	005	Ty však buď triezvy, pevný a neboj sa pre Krista aj trpieť. Neohrozene hlásaj evanjelium a verne konaj svoju službu.
055	2TI	004	006	Už nastáva čas, keď mám svoj život položiť ako obeť pre Krista.
055	2TI	004	007	Bojoval som dobre, uloženú úlohu som splnil, vieru som si zachoval.
055	2TI	004	008	A teraz ma čaká veniec víťaza, ktorý mi položí na hlavu v deň svojho príchodu Pán, ten spravodlivý sudca. A nie iba mne, ale všetkým, čo túžobne očakávajú jeho príchod.
055	2TI	004	009	Prosím ťa, len čo budeš môcť, príď za mnou.
055	2TI	004	010	Lebo Démas ma opustil, dal prednosť svetským záujmom a odišiel do Tesaloniky, Krescens do Galácie a Títus do Dalmácie.
055	2TI	004	011	Iba Lukáš zostal pri mne. Vezmi so sebou aj Marka, potrebujem ho.
055	2TI	004	012	Tychika som poslal do Efezu.
055	2TI	004	013	Cestou sa zastav v Troade u Karpa a prines mi plášť, ktorý som tam nechal; tiež knihy, a najmä pergamen.
055	2TI	004	014	Mnoho zla mi spôsobil kováč Alexander. Tvrdo proti nám vystupoval. Pán mu iste odplatí podľa zásluhy.
055	2TI	004	015	Daj si naňho pozor, lebo sa veľmi staval proti našim slovám.
055	2TI	004	016	Keď som stál prvý raz pred súdom, nik z bratov so mnou nebol, všetci ma opustili. Nech im to Boh odpustí.
055	2TI	004	017	No Pán so mnou bol a dal mi silu, aby som radostné posolstvo o spasení v Ježišovi Kristovi zvestoval pred všetkými, ktorí sa tu zišli z rôznych národov Rímskej ríše. A dal mi milosť, že ma neodsúdili na smrť v aréne.
055	2TI	004	018	Verím, že ma Pán aj naďalej bude chrániť od zlého a uvedie ma do svojho nebeského kráľovstva. Jemu nech je sláva na veky vekov! Amen.
055	2TI	004	019	Pozdrav odo mňa Prisku a Akvilu, tiež Oneziforovu rodinu.
055	2TI	004	020	Erastos zostal v Korinte, Trofima som nechal v Miléte, lebo ochorel.
055	2TI	004	021	Usiluj sa prísť skôr, ako nastane zima. Pozdravuje ťa Eubulos, Pudens, Linus, Klaudia a všetci ostatní veriaci.
055	2TI	004	022	Pán Ježiš Kristus nech je s tebou a Boh nech vás všetkých obdarí svojou milosťou.
#
# BOOK	056	TIT	Titus	Títovi
056	TIT	001	001	Milý Títus, môj duchovný syn, Pán Boh ma poslal, aby som hlásal vieru tým, ktorých si vyvolil, a učil ich poznávať Božie pravdy, ktoré premieňajú život.
056	TIT	001	002	Kto ich prijme, získa večný život, zasľúbený už pred dávnymi vekmi.
056	TIT	001	003	Teraz Boh svoj sľub potvrdil skrze Krista a po celom svete rozhlasuje správu o večnom živote. Na jeho príkaz som bol aj ja poverený účasťou na tomto diele.
056	TIT	001	004	Želám ti, syn môj, aby ťa Boh Otec i Ježiš Kristus, náš Spasiteľ, obdaroval svojím pokojom a milosťou.
056	TIT	001	005	Nechal som ťa na Kréte, aby si tam dal do poriadku, čo som ja už nestihol, a aby si podľa mojich pokynov ustanovil v každom meste starších.
056	TIT	001	006	Pripomínam, že to majú byť muži s bezúhonnou povesťou, v manželstve verní, aj ich deti nech sú veriace, nech majú v úcte svojich rodičov a nepohoršujú samopašnosťou a neposlušnosťou.
056	TIT	001	007	Predstavený zboru je predsa Boží správca, preto to musí byť muž bezúhonný: nie namyslený, ani zlostný, ani pijan, ani bitkár, ani ziskuchtivec.
056	TIT	001	008	Naopak, má byť pohostinný, dobrosrdečný, rozvážny, spravodlivý, zbožný a zdržanlivý.
056	TIT	001	009	Jeho život musí byť v dokonalom súlade s vierou, ktorú hlása, aby mal právo nabádať k zdravému učeniu a umlčovať odporcov.
056	TIT	001	010	Lebo je mnoho tých, ktorí neustále prekrucujú pravdu, najmä medzi bývalými Židmi.
056	TIT	001	011	Tým treba zavrieť ústa, pretože do mnohých rodín vniesli zmätok, učia veci, aké sa nesmú, a ešte si za to dávajú platiť.
056	TIT	001	012	Jeden z nich, ktorého dokonca vyhlasujú za proroka, sa vyjadril o svojich krajanoch takto: „Kréťania sú samí luhári, zlé hovädá, leniví darmožráči.“
056	TIT	001	013	Ozaj výstižné! Buď na nich čo najprísnejší, aby konečne dostali rozum a vrátili sa k viere.
056	TIT	001	014	Veď tie židovské bájky a vymyslené predpisy zatemňujú pravdu.
056	TIT	001	015	Čistým je všetko čisté, ale poškvrneným a neveriacim sa zdá všetko skazené, lebo aj ich myseľ i svedomie sú skazené.
056	TIT	001	016	Takí vyhlasujú, že poznajú Boha, ale ich konanie ich usvedčuje z klamstva. Sú protivní, spupní a neschopní nijakého dobrého skutku.
056	TIT	002	001	Ty sa však vo svojich pokynoch pridŕžaj zdravého učenia.
056	TIT	002	002	Starší muži nech sú striedmi a vážení, pevní vo viere, v láske a trpezlivosti.
056	TIT	002	003	Podobne aj staršie ženy nech sa správajú dôstojne, nech neohovárajú, neoddávajú sa pijatike,
056	TIT	002	004	nech vedú k dobrému mladšie ženy, aby milovali svojich mužov a deti,
056	TIT	002	005	ovládali svoje nálady, starali sa o čistotu tela i duše, riadne viedli domácnosť, rešpektovali svojich manželov, aby im nedali nijakú príčinu rúhať sa Božiemu slovu.
056	TIT	002	006	Takisto mladých mužov napomínaj, aby boli vo všetkom rozvážni.
056	TIT	002	007	Ty sám im buď vzorom v dobrých skutkoch.
056	TIT	002	008	Všetko, čo učíš, nech je pravdivé a zdravé, aby protivník nemohol nič namietať a bol zahanbený.
056	TIT	002	009	Podriadení nech počúvajú svojich predstavených, nech sú ochotní, neodvrávajú,
056	TIT	002	010	nepodvádzajú a nech sú vo všetkom spoľahliví. Tak budú ozdobou učenia o našom Spasiteľovi, Bohu.
056	TIT	002	011	V osobe Pána Ježiša Boh ukázal, že miluje všetkých ľudí a chce ich zachrániť.
056	TIT	002	012	To nás vedie k tomu, aby sme sa zriekli bezbožnosti a telesných žiadostí a žili múdro, spravodlivo a v úcte pred Bohom.
056	TIT	002	013	Veď očakávame splnenie našej nádeje, že sa ukáže vo svojej sláve náš veľký Boh a Spasiteľ Ježiš Kristus.
056	TIT	002	014	On sa za nás obetoval, aby sme už nepodliehali moci hriechu, ale stali sa jeho ľudom, zapáleným za všetko dobré.
056	TIT	002	015	Tak uč, naliehavo presviedčaj a naprávaj, kde to treba ako ten, kto má na to plné právo. Nech tebou nik nepohŕda.
056	TIT	003	001	Pripomínaj bratom, aby uznávali vrchnosť a boli ochotní priložiť ruku ku každému prospešnému dielu.
056	TIT	003	002	O nikom nech nehovoria zle, nehádajú sa, ale k všetkým nech sa vždy správajú vľúdne.
056	TIT	003	003	Veď aj my sme boli kedysi nerozumní, spurní, blúdili sme bez cieľa, boli sme otrokmi rozličných vášní a naše srdcia boli plné hnevu, závisti a nenávisti.
056	TIT	003	004	Ale Boh zjavil svoju lásku a dobrotu k ľuďom
056	TIT	003	005	a zachránil nás. Nebolo to preto, že by sme si to niečím zaslúžili, ale pre jeho lásku a milosrdenstvo. Duch Svätý nás očistil a znovu zrodil k novému životu.
056	TIT	003	006	Tohto Ducha sme dostali v hojnosti zásluhou Ježiša Krista a len z jeho dobroty.
056	TIT	003	007	A tak ospravedlnení jeho milosťou už teraz môžeme byť jeho dedičmi podľa nádeje večného života.
056	TIT	003	008	Všetko, čo som ti napísal, je pravda a môžeš sa na to spoľahnúť. Trvaj na tom, aby sa všetci, ktorí veria v Boha, usilovali konať dobré skutky. Je to nielen správne, ale aj užitočné.
056	TIT	003	009	Vyhýbaj sa zbytočným rečiam o neriešiteľných otázkach, rodokmeňoch a sporných teologických myšlienkach, najmä ak sa týkajú židovského zákona. Je to neužitočné a nikam to nevedie, iba k hádkam.
056	TIT	003	010	Toho, kto má v tom záľubu, raz, dva razy napomeň. Ak to nepomôže, rozíď sa s ním;
056	TIT	003	011	taký človek ide po zlej ceste, vedome hreší, a tým sám seba odsudzuje.
056	TIT	003	012	Chcem k tebe poslať Artema alebo Tychika. Len čo dôjdu, príď za mnou čo najskôr do Nikopola; rozhodol som sa, že prezimujem tam.
056	TIT	003	013	Učiteľov zákona Zéna a Apolla starostlivo vystroj na cestu, aby im nič nechýbalo.
056	TIT	003	014	I veriaci sa musia učiť pomáhať tým, čo to potrebujú, a tak svoju vieru dokazovať činmi.
056	TIT	003	015	Všetci odtiaľto ťa pozdravujú. Pozdrav aj ty všetkých našich priateľov vo viere. Milosť Božia s vami.
#
# BOOK	057	PHM	Philemon	Filemonovi
057	PHM	001	001	Pavol, väzeň Ježiša Krista, a brat Timotej milovanému Filemonovi, nášmu spolupracovníkovi,
057	PHM	001	002	sestre Apfii, nášmu spolubojovníkovi Archippovi i všetkým veriacim v tvojom dome:
057	PHM	001	003	milosť vám a pokoj od Boha, nášho Otca, a od Pána Ježiša Krista.
057	PHM	001	004	Neprestajne ďakujem v modlitbách Bohu
057	PHM	001	005	za tvoju vernosť Pánovi Ježišovi a lásku ku všetkým veriacim
057	PHM	001	006	a modlím sa, aby si poznal, koľko dobra môžeme vykonať pod vplyvom Pána Ježiša Krista.
057	PHM	001	007	Tvoja láska, brat môj, mi spôsobila veľkú radosť a povzbudila ma, lebo si potešil srdcia všetkých veriacich.
057	PHM	001	008	Chcem ťa o niečo poprosiť. Mohol by som ti síce v mene Krista prikázať, čo máš robiť, ale to by odo mňa nebolo príliš láskavé.
057	PHM	001	009	Preto dávam prednosť prosbe: som už starý človek a teraz pre Krista ešte aj v žalári.
057	PHM	001	010	Týka sa to Onezima, ktorého som tu vo väzení priviedol k viere a mám ho rád ako vlastného syna.
057	PHM	001	011	Doteraz ti spôsobil viac škody ako osohu, ale teraz bude užitočný nám obidvom.
057	PHM	001	012	Posielam ti ho späť, akoby som ti posielal vlastné srdce.
057	PHM	001	013	Rád by som si ho nechal tu, aby mi uľahčoval môj pobyt vo väzení.
057	PHM	001	014	Nechcem to však urobiť bez tvojho súhlasu, aby ten dobrý skutok nebol vynútený, ale aby vyšiel od teba.
057	PHM	001	015	Azda preto sa musel Onezimus od teba na krátky čas vzdialiť, aby sa stal navždy tvojím; už nie otrokom, ale milovaným bratom.
057	PHM	001	016	Ak je taký drahý mne, o to väčšmi bude milý tebe – ako človek, aj ako kresťan.
057	PHM	001	017	Ak som skutočne tvojím priateľom, prijmi ho tak, ako by som to bol ja sám.
057	PHM	001	018	Ak ťa nejako poškodil alebo je ti niečo dlžný, pripíš to na môj účet.
057	PHM	001	019	Ja, Pavol, potvrdzujem vlastnoručne, že ti to zaplatím. Asi ti nemusím pripomínať, že si mi dlžný aj sám seba.
057	PHM	001	020	Brat môj, mysli na Pána a urob mi tú láskavosť.
057	PHM	001	021	Nežiadal by som ťa o to, keby som si nebol istý, že urobíš ešte viac, ako ťa prosím.
057	PHM	001	022	Zároveň mi priprav aj prístrešie, lebo dúfam, že sa vďaka vašim modlitbám budem môcť čoskoro vrátiť k vám.
057	PHM	001	023	Pozdravuje ťa Epafras, ktorý je tu so mnou vo väzení pre vieru v Ježiša Krista, a tiež moji spolupracovníci Marek, Aristarchos, Démas a Lukáš.
057	PHM	001	025	Milosť Pána Ježiša Krista nech je s vami.
#
# BOOK	058	HEB	Hebrews	Židom
058	HEB	001	001	Mnoho ráz a mnohorakým spôsobom sa Boh oddávna prihováral našim otcom ústami prorokov.
058	HEB	001	002	Ale teraz, v týchto posledných dňoch, prehovoril k nám vo svojom Synovi. Jeho ustanovil za dediča všetkého a cez neho stvoril aj svet.
058	HEB	001	003	On je odbleskom Božej slávy a obrazom Božej podstaty. Jeho slovo je sila, ktorá udržiava celý vesmír. Svojou smrťou nás zbavil ťarchy hriechu, zaujal najčestnejšie miesto po boku Božieho majestátu v nebesiach
058	HEB	001	004	a stal sa o toľko vyšším od anjelov, o koľko vznešenejšie meno zdedil ako oni.
058	HEB	001	005	Veď komu z anjelov kedy Boh povedal: „Ty si môj Syn, ja som ťa dnes splodil?“ Alebo na inom mieste: „Ja budem jeho Otcom a on bude mojím Synom?“
058	HEB	001	006	A keď uvádza Prvorodeného do sveta, hovorí zasa: „Nech sa mu klaňajú všetci Boží anjeli.“
058	HEB	001	007	A o anjeloch hovorí ako o vanutí vetra a ohnivých plameňoch.
058	HEB	001	008	Ale o svojom Synovi hovorí: „Bože, tvoja vláda bude trvať na večné veky a bude v nej panovať spravodlivosť.
058	HEB	001	009	Lebo ty miluješ právo a nenávidíš bezprávie. Preto ťa tvoj Boh vyvýšil nad ostatných a obdaril radosťou.“
058	HEB	001	010	A na inom mieste o ňom hovorí: „Ty si, Pane, na počiatku stvoril zem a nebesia sú dielom tvojich rúk.
058	HEB	001	011	Nebesia pominú, ale ty zostaneš naveky; ony zostarnú ako odev,
058	HEB	001	012	zvinieš ich ako plášť a zmenia sa; ale ty si ten istý a tvoje roky neprestanú.“
058	HEB	001	013	Alebo povedal Boh niektorému z anjelov: „Seď po mojej pravici, kým nepoložím tvojich nepriateľov za podnožku tvojim nohám?“
058	HEB	001	014	Všetci anjeli sú iba bytosti, ktoré slúžia Bohu. Posiela ich, aby pomáhali všetkým, ktorým chce darovať spásu.
058	HEB	002	001	Preto musíme dávať tým väčší pozor na to, čo sme počuli o Kristovi, aby nás prúd nestrhol mimo.
058	HEB	002	002	Lebo ak už slovo, ktoré vyslovili anjeli, bolo pevné a každý, kto ho prestúpil a neposlúchol, bol spravodlivo potrestaný,
058	HEB	002	003	ako by sme unikli trestu my, ak odmietneme takú veľkú ponuku záchrany? Prvý nám ju oznamoval sám Pán a svedčili o nej aj tí, ktorí ju počuli na vlastné uši.
058	HEB	002	004	Boh sám potvrdzoval ich svedectvo znameniami, zázrakmi a darmi Svätého Ducha, ktoré udeľoval podľa svojej vôle.
058	HEB	002	005	Budúci svet, o ktorom hovoríme, nepodriadil Boh anjelom, ale Kristovi.
058	HEB	002	006	Na jednom mieste o ňom Písmo hovorí: „Čo je človek, že naňho pamätáš, a Syn človeka, že sa oňho takto staráš?
058	HEB	002	007	Len na krátky čas si ho postavil nižšie ako anjelov, ale potom si ho ovenčil slávou a cťou
058	HEB	002	008	a všetko si položil pod jeho nohy.“ Keď mu teda podriadil všetko, tak to platí o všetkom bez výnimky. Zatiaľ ešte nevidíme, že by sa tak naozaj stalo.
058	HEB	002	009	Ale vidíme, že Boh svojho Syna Ježiša Krista, ktorého na krátky čas postavil nižšie ako anjelov, ovenčil slávou a cťou – to bola odmena za jeho smrť na kríži. Lebo Boh vo svojej veľkej láske rozhodol, aby Kristus za nás všetkých okúsil smrť.
058	HEB	002	010	Preto nie je protirečením, že Boh, pre ktorého a prostredníctvom ktorého je všetko stvorené, urobil svojho Syna utrpením na kríži dokonalým, a tak Kristus mnohých priviedol do slávy.
058	HEB	002	011	A tí, ktorých Ježiš posvätil, majú toho istého Otca ako on. Preto sa ich nehanbí nazývať svojimi bratmi, keď hovorí:
058	HEB	002	012	„Tvoje meno budem zvestovať svojim bratom, uprostred zhromaždenia ťa budem velebiť.“
058	HEB	002	013	A na inom mieste hovorí: „Ja budem v neho dúfať.“ A ďalej: „Hľa, ja a deti, ktoré mi dal Boh.“
058	HEB	002	014	Pretože súrodencov spája telo a krv, aj Ježiš sa stal človekom, aby svojou smrťou zlomil moc diabla, ktorý smrťou vládne,
058	HEB	002	015	a aby tak vyslobodil tých, ktorí sú celý život zotročení strachom zo smrti.
058	HEB	002	016	Neprišiel predsa pre anjelov, ale pre ľudí, potomkov Abrahámových.
058	HEB	002	017	Preto sa nám musel vo všetkom pripodobniť, aby sa stal milosrdným a verným veľkňazom pred Bohom, a mohol tak zmieriť hriechy ľudu.
058	HEB	002	018	A pretože sám prešiel skúškou utrpenia, môže pomáhať tým, ktorí prechádzajú skúškami.
058	HEB	003	001	Preto, svätí bratia, ktorí máte účasť na nebeskom povolaní, hľaďte na Ježiša, apoštola a veľkňaza vášho vyznania.
058	HEB	003	002	Bol verný tomu, ktorý ho ustanovil, tak ako aj Mojžiš verne slúžil v Božom dome.
058	HEB	003	003	Ale Ježiš si zaslúži väčšiu slávu ako Mojžiš, tak ako si staviteľ domu zaslúži väčšie uznanie ako dom, ktorý postavil.
058	HEB	003	004	Lebo každý dom musí niekto postaviť a ten, kto postavil všetko, je Boh.
058	HEB	003	005	Mojžiš bol iba verný služobník v národe izraelskom, v dome, ktorý mu Boh zveril, a len naznačuje udalosti, ktoré sa v budúcnosti majú stať.
058	HEB	003	006	Ale Kristus je verný Boží Syn v dome, ktorý mu patrí. Týmto domom sme my, jeho cirkev, ak si až do konca zachováme smelú istotu a radostnú nádej.
058	HEB	003	007	Preto nás Svätý Duch napomína: „Dnes, ak počujete jeho hlas,
058	HEB	003	008	nezatvrdzujte svoje srdcia
058	HEB	003	009	ako vaši otcovia pri vzbure v deň, keď ma pokúšali na púšti.
058	HEB	003	010	Štyridsať rokov som ich viedol, a predsa žiadali stále nové dôkazy. Preto som sa rozhneval na tento ľud a povedal som: ‚Ich srdce ustavične blúdi a cestám, ktorými som ich chcel viesť, nerozumejú.‘
058	HEB	003	011	Vo svojom hneve som prisahal: ‚Nikdy nezískajú pokoj, ktorý som im pripravil.‘“
058	HEB	003	012	Dávajte si pozor, bratia, aby nik z vás nemal zlé a neverné srdce a neodpadol od živého Boha.
058	HEB	003	013	Naopak, povzbudzujte sa navzájom deň čo deň, kým ešte trvá to „dnes“, aby sa nik z vás, oklamaný hriechom, nezatvrdil.
058	HEB	003	014	Lebo iba ak zostaneme verní až do smrti a zachováme si istotu, ktorú sme mali na počiatku, budeme mať účasť na všetkom, čo je Kristovo.
058	HEB	003	015	Preto platí: „Ak dnes počujete jeho hlas, nezatvrdzujte svoje srdcia ako pri onej vzbure.“
058	HEB	003	016	No kto boli tí, čo počuli a zatvrdili sa? Neboli to všetci, čo vyšli z Egypta pod Mojžišovým vedením?
058	HEB	003	017	A na koho sa Boh hneval štyridsať rokov? Nie na tých, čo zhrešili a ich telá pohynuli na púšti?
058	HEB	003	018	A komu prisahal, že nevojdú do krajiny, ktorú im zasľúbil a kde mali nájsť odpočinok?
058	HEB	003	019	Boli to tí, ktorí ho neposlúchali, a preto do nej nemohli vojsť pre neveru.
058	HEB	004	001	Varujme sa teda, aby o niekom z vás neplatilo, že v čase, kým ešte zasľúbenie trvá, nezískal Božie odpočinutie.
058	HEB	004	002	Veď aj nám sa hlása radostná zvesť – tak ako tým na púšti. Zvesť, ktorú počuli, im však neprospela, lebo ju vierou neprijali.
058	HEB	004	003	Ale my, ktorí sme uverili, získame skutočné odpočinutie, ako povedal Boh: „Prisahal som vo svojom hneve, že tí, čo mi neveria, nikdy nevojdú do zasľúbenej krajiny.“ To povedal Boh, hoci toto miesto odpočinku trvá od chvíle, keď stvoril svet.
058	HEB	004	004	O siedmom dni sa predsa v Písme hovorí takto: „V siedmy deň si Boh odpočinul od všetkých svojich diel.“
058	HEB	004	005	Ale tu čítame: „Nikdy nevojdú do zasľúbenej krajiny, kde by našli odpočinok.“
058	HEB	004	006	To znamená, že možnosť získať Božie odpočinutie trvá dodnes. Naši otcovia, ktorým toto zasľúbenie najprv platilo, ho pre svoju neposlušnosť nenašli.
058	HEB	004	007	Ale Boh určil iný deň, ktorý sa volá „dnes“. Hovorí o ňom už kráľ Dávid: „Ak dnes počujete jeho hlas, nezatvrdzujte svoje srdcia!“
058	HEB	004	008	Keby ich bol Jozue voviedol na miesto odpočinku, nehovoril by Boh o inom neskoršom dni.
058	HEB	004	009	Tak Boží ľud na pravý sobotný odpočinok ešte len čaká.
058	HEB	004	010	Lebo kto získa Božie odpočinutie, odpočinie si od svojho diela podobne, ako si Boh odpočinul od svojho.
058	HEB	004	011	A tak sa usilujeme získať toto odpočinutie, aby nik pre svoju neposlušnosť neminul cieľ. Naši otcovia na púšti sú nám výstražným príkladom.
058	HEB	004	012	Božie slovo je živé, účinné a ostrejšie ako akýkoľvek dvojsečný meč: preniká až na rozhranie duše a ducha, kostí a špiku a rozsudzuje túžby a myšlienky srdca.
058	HEB	004	013	Niet tvora, ktorý by sa pred ním mohol skryť. Všetko je obnažené a odkryté pred očami toho, ktorému sa budeme zodpovedať za všetko, čo sme vykonali.
058	HEB	004	014	Keď teda máme takého vznešeného veľkňaza, ktorý vstúpil až pred Božiu tvár, Ježiša, Syna Božieho, držme sa toho, čo vyznávame.
058	HEB	004	015	On má pochopenie pre naše slabosti, lebo sám musel zápasiť s tým istým pokušením ako aj my, ibaže sa nedopustil hriechu.
058	HEB	004	016	Preto smieme smelo a bez strachu pristupovať rovno k Bohu, ktorý nás zahrnie svojím milosrdenstvom a milosťou, keď budeme jeho pomoc potrebovať.
058	HEB	005	001	Každý veľkňaz, vybratý spomedzi ľudí, je ustanovený ako zástupca ľudí pred Bohom, aby prinášal ich dary a obete za hriechy.
058	HEB	005	002	Keďže sám je človek so všetkými slabosťami, môže spolucítiť s tými, čo sú nechápaví a blúdia.
058	HEB	005	003	Preto je povinný prinášať obete nielen za hriechy ľudu, ale aj za seba.
058	HEB	005	004	Za veľkňaza sa nikto nemôže vymenovať sám. Touto úlohou ho poveruje Boh ako kedysi Árona.
058	HEB	005	005	Ani Kristus si neprisvojil čestnú hodnosť veľkňaza sám, poctil ho ňou ten, ktorý povedal: „Ty si môj Syn, ja som ťa dnes splodil.“
058	HEB	005	006	A na inom mieste hovorí: „Naveky budeš kňazom, ako bol kedysi Melchizedech.“
058	HEB	005	007	Ježiš za svojho pozemského života s bolestným utrpením a slzami prednášal modlitby a prosby tomu, ktorý ho mohol zachrániť pred smrťou. A Boh ho pre jeho pokoru počul.
058	HEB	005	008	A hoci bol Božím Synom, naučil sa poslušnosti v utrpení, ktoré podstúpil.
058	HEB	005	009	Tak dosiahol dokonalosť a všetkým, ktorí ho poslúchajú, stal sa Záchrancom a Vykupiteľom.
058	HEB	005	010	Boh sám ho ustanovil za veľkňaza, ako bol kedysi Melchizedech.
058	HEB	005	011	O tom by sa dalo veľa hovoriť, ale je to ťažké vysvetliť, lebo nie ste ochotní počúvať.
058	HEB	005	012	Po takom dlhom čase už by ste sami mohli byť učiteľmi, no opäť potrebujete, aby vás niekto učil duchovnej abecede. Potrebujete ešte mlieko a nie výdatný pokrm.
058	HEB	005	013	A ten, ktorý znesie iba mlieko, je ako dieťa, a nechápe teda slovo o spravodlivosti.
058	HEB	005	014	Výdatný pokrm je pre vyspelých, pre tých, čo si cvičením vypestovali zmysly tak, že rozoznajú dobré od zlého.
058	HEB	006	001	Preto už nezostávajme len pri základoch Kristovho učenia, ako je pokánie z hriešnych skutkov (ktoré vedú k smrti), viera v Boha,
058	HEB	006	002	učenie o očisťovaní, vkladaní rúk, vzkriesení z mŕtvych a večnom súde, ale smerujeme k dospelosti,
058	HEB	006	003	a ak Boh dovolí, budeme duchovne rásť.
058	HEB	006	004	Pre tých, ktorých jasné svetlo evanjelia už raz osvietilo,
058	HEB	006	005	ktorí na sebe okúsili, aké nádherné sú Božie nebeské dary, ktorí boli obdarení Svätým Duchom, počuli Božie spásne slovo a zakúsili niečo z moci budúceho sveta –
058	HEB	006	006	pre tých nie je možné, aby znova robili pokánie a opäť sa obrátili k Bohu, ak sa vedome od neho odvrátili a boli mu neverní. Svojou neverou totiž znova pribili Božieho Syna na kríž a vystavili ho posmechu nepriateľov.
058	HEB	006	007	Veď zem, ktorá je výdatne zavlažovaná dažďom a dáva užitočné plodiny tým, ktorí ju obrábajú, prijíma Božie požehnanie.
058	HEB	006	008	Ale ak rodí iba tŕnie a bodľačie, je nepotrebná, súca na zavrhnutie, a napokon ju vypália.
058	HEB	006	009	Keď takto hovoríme, sme o vás presvedčení, milovaní bratia, že ste na dobrej ceste k spáse.
058	HEB	006	010	Lebo Boh nie je nespravodlivý. Nezabudne, čo ste vykonali a ako ste z lásky k nemu pomáhali iným veriacim a ešte aj pomáhate.
058	HEB	006	011	Túžime len, aby každý z vás prejavoval neochabujúcu horlivosť až do konca, keď sa naplní naša nádej.
058	HEB	006	012	Preto neklesajte vo viere, ale napodobňujte tých, ktorí sa vierou a trpezlivosťou stali dedičmi zasľúbení.
058	HEB	006	013	Keď Boh dával zasľúbenie Abrahámovi a nemal nikoho väčšieho, na koho by prisahal, prisahal na seba samého slovami:
058	HEB	006	014	„Veľmi ťa požehnám a dám ti veľké potomstvo.“
058	HEB	006	015	A tak Abrahám trpezlivo čakal, kým Boh svoj sľub nesplnil.
058	HEB	006	016	Ľudia sa totiž prísahou dovolávajú kohosi väčšieho od seba a prísaha je pre nich zárukou, ktorou sa končí každý spor.
058	HEB	006	017	Boh chcel tým, ktorým dával zasľúbenie, presvedčivo dokázať nemeniteľnosť svojho rozhodnutia, preto svoje zasľúbenie potvrdil ešte prísahou.
058	HEB	006	018	A tak tieto dve nezmeniteľné veci – zasľúbenie a prísaha – v ktorých Boh predsa nemôže klamať, sú mocným povzbudením pre nás, ktorí k nemu upíname svoju nádej.
058	HEB	006	019	Táto nádej je pre nás istou a pevnou kotvou duše, ktorá nás spája so samým Bohom až „za oponou“ v nebi,
058	HEB	006	020	kam nás predišiel Ježiš. Je naším veľkňazom naveky, ako bol Melchizedech.
058	HEB	007	001	Tento Melchizedech bol kráľom v meste Sálem a zároveň bol kňazom najvyššieho Boha. Keď sa Abrahám vracal po víťaznej vojne proti mnohým, vyšiel mu Melchizedech naproti a požehnal ho.
058	HEB	007	002	Vtedy Abrahám oddelil desiaty diel zo všetkej koristi a dal mu ho. Meno Melchizedech možno preložiť ako Kráľ spravodlivosti i kráľ Sálema, čo znamená Kráľ pokoja.
058	HEB	007	003	O otcovi a matke Melchizedecha nič nevieme, nepoznáme jeho rodokmeň. Jeho život teda akoby nemal začiatok ani koniec. V tom je pripodobnený Božiemu Synovi a zostáva kňazom naveky.
058	HEB	007	004	Aký vznešený musel byť tento kráľ a kňaz, keď mu Abrahám, praotec Izraela, dal desiaty diel zo svojej koristi.
058	HEB	007	005	Leviti, poverení kňazskou službou, majú totiž podľa zákona príkaz brať desiatky od Božieho ľudu, to znamená od svojich bratov, hoci všetci pochádzajú z Abrahámovho rodu.
058	HEB	007	006	Od Abraháma však dostal desiatok ten, ktorý nepochádzal z rodu Léviho, a Abrahám, ktorý mal zasľúbenie, prijal od neho požehnanie.
058	HEB	007	007	A je nesporné, že väčší požehnáva menšieho.
058	HEB	007	008	Židovskí kňazi dostávajú desiatky ako smrteľní ľudia. Melchizedech však dostal ako ten, o kom Písmo svedčí, že žije.
058	HEB	007	009	Dalo by sa povedať, že prostredníctvom Abraháma dal desiatky aj Lévi, ktorý sám desiatky prijímal.
058	HEB	007	010	Ešte sa totiž nenarodil a bol v tele svojho praotca Abraháma, keď mu Melchizedech vyšiel oproti.
058	HEB	007	011	Keby nás židovskí kňazi a ich zákony mohli spasiť, či by Boh musel poslať Krista ako veľkňaza na spôsob Melchizedecha a nestačilo by menovať kňaza podľa poriadku Áronovho?
058	HEB	007	012	Lebo ak sa zmení kňazstvo, musí sa zmeniť aj zákon.
058	HEB	007	013	A Kristus, o ktorom sa toto hovorí, pochádzal z iného kmeňa, z ktorého nikto nekonal službu pri oltári.
058	HEB	007	014	Je známe, že náš Pán pochádzal z Júdovho kmeňa, hoci sa Mojžiš nezmienil, že by z toho kmeňa pochádzali kňazi.
058	HEB	007	015	Boh nám posiela iného kňaza, ktorý podobne ako Melchizedech
058	HEB	007	016	nie je ustanovený podľa zákona o telesnom pôvode, ale preto, že je v ňom večný, nezničiteľný život.
058	HEB	007	017	Veď tak znie svedectvo o ňom: „Ty si kňaz naveky, ako bol Melchizedech.“
058	HEB	007	018	Tým sa predchádzajúci systém kňazstva, založený na rodokmeni, zrušil ako neúčinný a neužitočný.
058	HEB	007	019	Zákon totiž nebol schopný spasiť človeka a zmieriť ho s Bohom. Na jeho miesto prichádza lepšia nádej, vďaka ktorej sa môžeme priblížiť k Bohu.
058	HEB	007	020	Toto Boh potvrdil aj prísahou. Leviti sa totiž stávali kňazmi bez Božej prísahy.
058	HEB	007	021	Len o Kristovi Boh povedal: „Hospodin prisahal a nebude to ľutovať. Ty si kňaz naveky.“
058	HEB	007	022	Takto sa pre nás Ježiš stal zárukou novej, lepšej zmluvy s Bohom.
058	HEB	007	023	V čase starej zmluvy muselo byť veľa kňazov, lebo umierali a nemohli slúžiť trvale.
058	HEB	007	024	Ježišovo kňazstvo však neprechádza na iného, lebo on zostáva naveky.
058	HEB	007	025	Ježiš Kristus žije večne a prihovára sa za nás u Boha, preto môže stále zachraňovať všetkých, ktorí cez neho prichádzajú k Bohu.
058	HEB	007	026	Ježiš je veľkňaz, akého potrebujeme: je svätý, nevinný, nepoškvrnený, oddelený od hriešnikov, vyvýšený nad nebesia
058	HEB	007	027	a nemusí ako niekdajší veľkňazi denne prinášať obete najprv za vlastné hriechy a až potom za hriechy ľudu. Ježiš to urobil raz navždy, keď obetoval seba samého.
058	HEB	007	028	Zákon totiž ustanovoval za veľkňazov ľudí podliehajúcich slabosti, ale slovom prísahy, ktorá odznela po zákone, bol ustanovený Syn za veľkňaza, ktorý je dokonalý naveky.
058	HEB	008	001	Z toho, čo sme povedali, vyplýva, že máme veľkňaza, ktorý si zasadol po pravici Božieho trónu v nebesiach.
058	HEB	008	002	Slúži tak ako v pravej svätyni a v stánku, ktorý postavil sám Pán, a nie človek.
058	HEB	008	003	Každý veľkňaz je ustanovený na to, aby prinášal dary a obete, preto aj Kristus musel priniesť obeť.
058	HEB	008	004	Tu na zemi by Kristus nemohol byť kňazom, lebo tu sú kňazi, ktorí prinášajú dary podľa zákona.
058	HEB	008	005	Tí však slúžili vo svätyni, ktorá je len náznakom a tieňom nebeskej svätyne. Veď Boh prísne uložil Mojžišovi, keď mal postaviť stánok: „Dbaj, aby si urobil všetko podľa vzoru, ktorý som ti ukázal na vrchu Sinaj.“
058	HEB	008	006	No Ježiš dostal vznešenejšiu službu, práve tak ako je prostredníkom vyššej zmluvy, založenej na lepších zasľúbeniach.
058	HEB	008	007	Keby totiž tá pravá zmluva bola bez chyby, nebolo by ju treba nahradiť druhou.
058	HEB	008	008	Ale keď Boh karhá svoj ľud, hovorí: „Hľa, prichádzajú dni, keď s národom izraelským a s národom judským uzavriem novú zmluvu.
058	HEB	008	009	Táto nová zmluva bude iná ako tá, čo som uzavrel s ich otcami v deň, keď som ich vzal za ruku, aby som ich vyviedol z egyptskej krajiny. Lebo oni ju nedodržali, a tak som sa ich zriekol.
058	HEB	008	010	Ale toto je nová zmluva, ktorú uzavriem s národom izraelským po tých dňoch,“ hovorí Pán. „Svoje zákony vložím do ich mysle a vpíšem im ich do srdca. Budem im Bohom a oni budú mojím ľudom.
058	HEB	008	011	A nik už nebude poúčať svojho druha ani brat brata slovami: ‚Poznaj Pána‘, lebo ma budú poznať všetci – od najmenšieho až po najväčšieho.
058	HEB	008	012	Zľutujem sa nad ich previneniami a ich hriechy už ani nespomeniem.“
058	HEB	008	013	Keď Boh hovorí o novej zmluve, naznačuje tým, že prvá je zastaraná a stratila platnosť. A čo je zastarané a prežité, blíži sa k zániku.
058	HEB	009	001	Aj prvá zmluva mala bohoslužobné predpisy a svätostánok.
058	HEB	009	002	Svätostánok mal podobu stanu a oponou bol rozdelený na dve časti. Predná časť sa volala svätyňa. Bol tam sedemramenný svietnik a stôl na obetné chleby.
058	HEB	009	003	Za oponou bola druhá časť svätostánku a volala sa svätyňa svätých.
058	HEB	009	004	Bol tam zlatý kadidlový oltár a zlatom okovaná truhla zmluvy, v nej bola zlatá nádoba s mannou a Áronova palica, ktorá sa kedysi zazelenala, a tabule s Desatorom.
058	HEB	009	005	Prikrývalo ju zlaté veko, ktoré sa volalo zľutovnica. Nad ňou boli cherubíni Božej slávy, ktorí zatieňovali zľutovnicu. Ale o tom netreba tak podrobne hovoriť.
058	HEB	009	006	Odkedy je to takto ustanovené, do prednej časti stánku každodenne vchádzajú kňazi, ktorí konajú bohoslužbu.
058	HEB	009	007	Do svätyne svätých smel vstúpiť len raz do roka veľkňaz. Prinášal krv ako obeť za svoje priestupky i za priestupky ľudu.
058	HEB	009	008	Touto bohoslužbou Duch Svätý naznačoval, že ešte nebola otvorená cesta, ktorá by viedla rovno k Bohu.
058	HEB	009	009	To bolo predobrazom dnešných čias, lebo dary a obete, ktoré sa tam prinášali, nemohli dokonale očistiť svedomie toho, kto ich obetoval:
058	HEB	009	010	išlo iba o pokrmy, nápoje a rozličné obradné umývania, teda o vonkajšie predpisy, platné iba dovtedy, kým Boh neurčí nové úpravy.
058	HEB	009	011	Ale keď prišiel Kristus, veľkňaz všetkého dobrého, čo nám Boh zasľúbil, neslúžil v stánku vystavanom rukami, patriacemu tomuto svetu, ale v stánku väčšom a dokonalejšom.
058	HEB	009	012	Namiesto krvi capov a teliat obetoval raz navždy svoju vlastnú krv: tak nám získal večné vykúpenie.
058	HEB	009	013	Podľa predpisov starej zmluvy bol každý, kto bol poškvrnený hriechom, opäť čistý, ak bol pokropený krvou capov a býkov alebo vodou zmiešanou s popolom obetovanej jalovice.
058	HEB	009	014	O čo väčšmi očistí krv Ježiša Krista naše svedomie od našich hriechov, aby sme mohli slúžiť živému Bohu. Veď Kristus s pomocou večného Ducha priniesol sám seba ako nepoškvrnenú obeť Bohu.
058	HEB	009	015	Kristus zomrel, a tak sa stal prostredníkom novej zmluvy, aby tí, čo sú povolaní Bohom, prijali večné dedičstvo, ktoré im bolo zasľúbené; jeho smrť totiž priniesla vykúpenie z hriechov, spáchaných za prvej zmluvy.
058	HEB	009	016	Pri závete sa musí dokázať smrť toho, kto ho urobil.
058	HEB	009	017	Veď závet nadobúda účinnosť až smrťou, neplatí, kým žije ten, kto závet urobil.
058	HEB	009	018	Preto bola potrebná krv i pri uzatváraní prvej zmluvy.
058	HEB	009	019	Keď totiž Mojžiš oznámil zhromaždenému ľudu všetky prikázania podľa zákona, zmiešal krv teliat a capov s vodou, vzal šarlátovú vlnu a vetvičkou yzopu pokropil knihu i všetok ľud
058	HEB	009	020	a povedal: „Toto je krv zmluvy, ktorú s vami uzavrel Boh.“
058	HEB	009	021	Podobne pokropil krvou aj stánok a všetko bohoslužobné náčinie.
058	HEB	009	022	Podľa zákona sa skoro všetko očisťuje krvou a bez preliatia krvi niet odpustenia vín.
058	HEB	009	023	Takto bolo treba očisťovať to, čo nebeskú svätyňu iba pripomínalo, ale nebeská svätyňa vyžaduje vzácnejšiu obeť.
058	HEB	009	024	Veď Kristus nevošiel do svätyne urobenej ľudskými rukami ako napodobeniny tej pravej, ale vošiel do samého neba, aby sa za nás postavil pred Božou tvárou.
058	HEB	009	025	Nie je treba, aby sám seba obetoval vždy znova a znova ako veľkňaz, keď rok čo rok vchádza do svätyne s cudzou krvou.
058	HEB	009	026	Inak by musel trpieť mnohokrát od stvorenia sveta. Ale on prišiel až teraz, aby raz navždy svojou obeťou zmazal hriech.
058	HEB	009	027	A ako každý človek umiera len raz, a potom príde pred Boží súd,
058	HEB	009	028	tak aj Kristus sa raz obetoval, aby vzal na seba hriechy mnohých. Druhý raz príde už nie preto, aby nás oslobodil od hriechov, ale aby vzal do svojho kráľovstva všetkých, ktorí ho očakávajú.
058	HEB	010	001	V zákone starej zmluvy je len náznak dobra, ktoré pre nás Boh pripravil, preto obete prinášané rok čo rok nemôžu nikdy dokonale očistiť tých, ktorí s nimi prichádzajú.
058	HEB	010	002	Keby tí, ktorí ich prinášajú, stratili pocit viny, pretože boli raz navždy očistení, dávno by boli tieto obete prestali.
058	HEB	010	003	Ale práve tieto obete každoročne pripomínajú ľuďom ich hriechy.
058	HEB	010	004	Nie je totiž možné, aby krv býkov a capov odstránila hriechy.
058	HEB	010	005	Preto Kristus pri príchode na svet vyhlásil: „Obeť ani dary si nechcel, ale dal si mi telo.
058	HEB	010	006	Zápalné obete ani obete za hriech sa ti nepáčili.
058	HEB	010	007	Vtedy som povedal: Tu som, aby som konal tvoju vôľu, Bože, ako je v Písme napísané o mne.“
058	HEB	010	008	Písmo najprv hovorí: „Obete ani dary, zápalné obete ani obete za hriech si nechcel a nepáčili sa ti,“ totiž také, ktoré sa prinášajú podľa zákona.
058	HEB	010	009	Ale potom dodáva: „Tu som, aby som konal tvoju vôľu, Bože.“ To znamená, že namiesto starej obete priniesol Kristus vlastnú obeť.
058	HEB	010	010	Svojou smrťou na kríži splnil Božiu vôľu, a tým nás raz navždy posvätil.
058	HEB	010	011	Za starej zmluvy kňazi konali bohoslužbu, prinášali znova a znova tie isté obete, ale tie nikdy nemôžu odstrániť hriechy.
058	HEB	010	012	Ale Kristus priniesol za hriechy jedinú obeť a navždy zasadol po Božej pravici.
058	HEB	010	013	A teraz už čaká, kým mu nebudú jeho nepriatelia položení ako podnožka pod nohy.
058	HEB	010	014	Tak jedinou obeťou navždy zdokonalil všetkých tých, ktorých posvätil.
058	HEB	010	015	O tom, že je to pravda, svedčí aj Svätý Duch, keď hovorí:
058	HEB	010	016	„Toto je zmluva, ktorú uzavriem s ľudom izraelským po tých dňoch, hovorí Pán: Svoje zákony vložím do ich sŕdc a vpíšem im ich do mysle.
058	HEB	010	017	A ich hriechy a prestúpenia už nikdy nespomeniem.“
058	HEB	010	018	Ak sú teda hriechy odpustené, nie je už potrebné prinášať obete.
058	HEB	010	019	A tak, milí bratia, môžeme teraz pre Ježišovu smrť, ktorý obetoval za nás svoju krv, smelo vstúpiť do svätyne a pristúpiť rovno k Bohu.
058	HEB	010	020	Kristus obetoval svoj život, a tým roztrhol oponu, ktorá nás delila od Boha. Takto nám k nemu otvoril novú a živú cestu.
058	HEB	010	021	Ale veľkňaz vládne teraz nad celým Božím domom, nad svojou cirkvou,
058	HEB	010	022	preto pristupujeme pred Boha s opravdivým srdcom a v plnej istote viery, so srdcom očisteným od zlého svedomia a s telom obmytým čistou vodou.
058	HEB	010	023	Neochvejne sa držme nádeje, ktorú vyznávame, lebo ten, kto nám dal zasľúbenie, je verný.
058	HEB	010	024	Majme záujem jeden o druhého a povzbudzujme sa k láske a k dobrým skutkom.
058	HEB	010	025	Nezanedbávajte spoločné zhromaždenia, ako to majú niektorí vo zvyku, ale povzbudzujte sa, a to tým viac, čím viac badáte, že sa blíži Pánov príchod.
058	HEB	010	026	Lebo ak by niekto dobrovoľne hrešil aj po tom, čo poznal pravdu, nemôže rátať s nijakou obeťou za hriechy,
058	HEB	010	027	ale iba s hrozným súdom a páľavou ohňa, ktorý strávi Božích odporcov.
058	HEB	010	028	Kto prestúpil Mojžišov zákon, bol bez milosti potrestaný smrťou, ak jeho previnenie dosvedčili dvaja alebo traja svedkovia.
058	HEB	010	029	Pomyslite si, o čo hroznejší trest si zaslúži ten, kto zneuctí Božieho Syna a znevažuje krv zmluvy, ktorou bol posvätený, a tak sa vysmieva Duchu milosti.
058	HEB	010	030	Poznáme predsa toho, ktorý povedal: „Mne patrí pomsta, aj odplata.“ A inde: „Pán bude súdiť svoj ľud.“
058	HEB	010	031	Je hrozné padnúť do rúk živého Boha.
058	HEB	010	032	Len sa rozpomeňte na dni, keď ste uverili a vzápätí ste museli trpezlivo a vytrvalo zápasiť s mnohým utrpením.
058	HEB	010	033	Boli ste verejne vystavení urážkam a prenasledovaniu, inokedy ste zasa podopierali tých, ktorí znášali to isté trápenie.
058	HEB	010	034	Trpeli ste spolu s uväznenými a s radosťou ste zniesli aj to, keď vás pripravili o majetok, lebo viete, že máte lepšie a trvalé bohatstvo.
058	HEB	010	035	Preto nestrácajte dôveru, za ktorú vás čaká veľká odmena.
058	HEB	010	036	Vyzbrojte sa trpezlivosťou, aby ste splnili Božiu vôľu a dosiahli to, čo bolo zasľúbené.
058	HEB	010	037	Veď už len chvíľku, celkom krátku, a „príde ten, ktorý má prísť, a nebude meškať.
058	HEB	010	038	Ale môj spravodlivý bude žiť, pretože uveril. Kto však cúvne, v tom nenájde moja duša záľubu.“
058	HEB	010	039	My však nepatríme k tým, ktorí odpadávajú a zahynú, ale patríme k tým, ktorí veria a dosiahnu večný život.
058	HEB	011	001	Čo je viera? Viera je podstatou toho, v čo dúfame, dôkazom toho, čo nevidíme.
058	HEB	011	002	Takouto vierou si naši predkovia získali dobré svedectvo.
058	HEB	011	003	Vierou chápeme, že vesmír bol stvorený Božím slovom, a všetko, čo vidíme, vzniklo z neviditeľného.
058	HEB	011	004	Ábel veril, preto priniesol Bohu hodnotnejšiu obeť ako Kain. Boh jeho dary prijal a vyhlásil ho za spravodlivého. Hoci je Ábel už dávno mŕtvy, svojou vierou hovorí stále.
058	HEB	011	005	Henoch veril, preto ho Boh ušetril smrti a vzal si ho rovno k sebe. Písmo potvrdzuje, že Henoch žil tak, ako sa Bohu páčilo.
058	HEB	011	006	Bez viery sa totiž nikto nemôže páčiť Bohu. Kto k nemu prichádza, musí veriť, že Boh je a že odmeňuje tých, ktorí ho hľadajú.
058	HEB	011	007	Noe veril, a preto pokorne prijal Boží pokyn, aby postavil koráb na záchranu svojej rodiny, hoci nebezpečenstvo ešte nebolo vidieť. Svojou vierou vyniesol súd nad svetom a stal sa dedičom spravodlivosti, ktorá je z viery.
058	HEB	011	008	Abrahám veril, preto poslúchol, keď ho Boh vyzval, aby sa pobral do krajiny, ktorú mal dostať do dedičstva. Vydal sa na cestu, hoci nevedel, kam ide.
058	HEB	011	009	S vierou sa usadil v zasľúbenej krajine a spolu s Izákom a Jákobom, pre ktorých platilo to isté zasľúbenie, žili v stanoch ako kočovníci.
058	HEB	011	010	No tešil sa na mesto s pevnými základmi, ktorého tvorcom a staviteľom je sám Boh.
058	HEB	011	011	Aj Abrahámova manželka Sára neochvejne verila Božiemu zasľúbeniu, že bude mať dieťa, hoci bola na to už pristará. Pevne verila, že Boh svoje zasľúbenia splní.
058	HEB	011	012	A tak z jedného muža – a to už starca – vzišlo toľko potomkov, ako je hviezd na nebi a piesku na morskom brehu, a ten sa nedá zrátať.
058	HEB	011	013	Títo všetci Bohu pevne dôverovali, a hoci aj pomreli a nedožili sa splnenia sľubov, zazreli ich iba z diaľky a tešili sa na ne. Vyznávali, že sú na zemi len cudzinci a prisťahovalci,
058	HEB	011	014	a tým dávali najavo, že po pravej vlasti iba túžia.
058	HEB	011	015	Keby mali na mysli vlasť, z ktorej odišli, mali možnosť sa ta vrátiť.
058	HEB	011	016	Ale oni túžili po lepšej vlasti, po vlasti nebeskej. Preto sa ani Boh nehanbí volať sa ich Bohom; veď im pripravil svoje mesto.
058	HEB	011	017	Abrahám neochvejne veril Bohu, aj keď Boh podrobil jeho vieru veľkej skúške. Bol ochotný obetovať svojho jediného syna, hoci prijal zasľúbenie,
058	HEB	011	018	a Boh mu povedal: „Z Izáka bude pochádzať tvoje potomstvo.“
058	HEB	011	019	Rátal s tým, že Boh má moc vzkriesiť aj mŕtvych. Preto dostal Izáka späť ako predobraz budúceho vzkriesenia.
058	HEB	011	020	Izák veril, preto požehnal najprv Jákoba, potom Ezaua, a tým nevedomky naplnil Božie budúce úmysly.
058	HEB	011	021	Jákob veril, a keď umieral, požehnal jednotlivo Jozefových synov. Opretý o svoju palicu sa pokorne poklonil Bohu.
058	HEB	011	022	Jozef veril a na sklonku svojho života predpovedal, že izraelskí synovia vyjdú z Egypta, a povedal, kde majú pochovať jeho kosti.
058	HEB	011	023	Mojžišovi rodičia verili, preto sa nebáli postaviť proti kráľovskému rozkazu a tri mesiace po narodení dieťaťa ho ukrývali, lebo videli, že je krásne.
058	HEB	011	024	Mojžiš veril, a preto, keď dospel, odoprel volať sa synom faraónovej dcéry.
058	HEB	011	025	Radšej chcel znášať príkoria s Božím ľudom, ako žiť dočasne v hriešnych radovánkach.
058	HEB	011	026	Ako sa Kristus zriekol slávy u Boha a vzal na seba pohanenie kríža, tak sa aj Mojžiš zriekol všetkého bohatstva Egypta, lebo sa v mysli upínal na Božiu odmenu.
058	HEB	011	027	Veril, preto opustil Egypt a nedal sa zastrašiť kráľovým hnevom. Zostal pevný, akoby videl Neviditeľného.
058	HEB	011	028	Veril, preto ustanovil Veľkú noc, slávnosť baránka, a dal pokropiť dvere jeho krvou, aby sa zhubca nemohol dotknúť prvorodených.
058	HEB	011	029	Izraeliti verili, preto prešli Červeným morom po suchej zemi, ale keď sa o to pokúsili Egypťania, pohltili ich vlny.
058	HEB	011	030	Izraeliti verili, preto pred nimi padli múry Jericha, keď ich obchádzali sedem dní.
058	HEB	011	031	Neviestka Rachab verila, preto priateľsky prijala izraelských vyzvedačov, a nezahynula s neveriacimi.
058	HEB	011	032	Mám ešte pokračovať? Veď by mi nestačil čas, keby som mal rozprávať o Gedeonovi, Barakovi, Samsonovi, Jeftem, Dávidovi, Samuelovi a o prorokoch,
058	HEB	011	033	ktorí svojou vierou dobývali kráľovstvá, vykonávali spravodlivosť a dosiahli to, čo im bolo zasľúbené. Levom zapchávali tlamy,
058	HEB	011	034	uhášali moc ohňa, unikali ostriu meča, v slabosti získavali novú silu, hrdinsky si počínali v boji a cudzie šíky zaháňali na útek.
058	HEB	011	035	Ženám sa ich mŕtvi vracali vzkriesení. Iných mučili, ale odmietli sa zachrániť, lebo chceli dosiahnuť čosi lepšie, vzkriesenie.
058	HEB	011	036	Iní zasa zakúsili výsmech a bičovanie, ba aj okovy a väzenie.
058	HEB	011	037	Kameňovali ich, rezali pílou, umierali pod ostrím meča. Túlali sa v ovčích a kozích kožiach, trpeli núdzu, zakúšali útlak a súženie.
058	HEB	011	038	Svet ich nebol hoden: blúdili po púštiach a vrchoch, skrývali sa v jaskyniach a zemských rokliach.
058	HEB	011	039	A títo všetci, hoci sa vo viere osvedčili, nedočkali sa za svojho života toho, čo im Boh zasľúbil.
058	HEB	011	040	Boh pripravoval pre nás niečo lepšie: chcel, aby sme došli do cieľa spoločne.
058	HEB	012	001	Keďže máme okolo seba taký zástup hrdinov viery, odhoďme všetku príťaž aj hriech, ktorý nás tak ľahko opantáva, a vytrvajme v behu, ktorý máme pred sebou.
058	HEB	012	002	Upierajme zrak na Ježiša, lebo on nám vložil vieru do našich sŕdc a až do konca nám ju zachová. On namiesto radosti, ktorá sa mu núkala, vzal na seba kríž, nedbajúc na potupu. Teraz ako víťaz sedí po pravici Božieho trónu.
058	HEB	012	003	Myslite na to, čo všetko musel zniesť od hriešnikov, aby ste neochabovali a neklesali na duchu.
058	HEB	012	004	V zápase s hriechom ste ešte nemuseli preliať krv.
058	HEB	012	005	Či ste zabudli na slová, ktorými vás Boh povzbudzuje ako svojich synov: „Syn môj, nepohŕdaj Pánovou výchovou, ani neklesaj, keď ťa karhá.
058	HEB	012	006	Lebo koho Pán miluje, toho tresce, a šľahá každého, koho prijíma za syna.“
058	HEB	012	007	Vytrvajte v jeho výchove, lebo Boh s vami zaobchádza ako so svojimi synmi. A ktorého syna by otec netrestal?
058	HEB	012	008	Ak by vás Boh nekarhal, ako ste vy karhali svojich synov, tak nie ste synovia, ale nemanželské deti.
058	HEB	012	009	Naši telesní otcovia nás trestali, a predsa sme si ich vážili. Nemáme sa azda tým viac podriaďovať tomu Otcovi, ktorý dáva ducha a život?
058	HEB	012	010	A to nás naši telesní otcovia vychovávali podľa vlastného uváženia a len krátky čas, kým náš nebeský Otec prísne vychováva preto, aby nám to prospelo a aby sme sa mu podobali v svätosti.
058	HEB	012	011	Prísna výchova nikdy nebýva príjemná, skôr v nás vzbudzuje odpor. Až neskôr prinesie ovocie pokoja a spravodlivosti tým, ktorí sa jej podriadili.
058	HEB	012	012	Preto vystrite ochabnuté ruky a podlomené kolená!
058	HEB	012	013	A vykročte istým krokom, aby sa to, čo je chromé, celkom nevykĺbilo, ale radšej uzdravilo.
058	HEB	012	014	Usilujte sa o pokoj so všetkými a o svätosť, bez ktorej nik neuvidí Pána.
058	HEB	012	015	Dbajte o to, aby nik z vás neprepásol Božiu milosť, aby sa medzi vami nezakorenila nejaká horkosť a nestala sa zdrojom nákazy pre mnohých.
058	HEB	012	016	Nech nik nie je smilník alebo ľahkomyseľný ako Ezau, ktorý za trochu jedla predal svoje práva prvorodeného.
058	HEB	012	017	Veď viete, že neskôr, keď sa chcel stať dedičom požehnania, bol odmietnutý. Bolo totiž už príliš neskoro, hoci sa o to so slzami usiloval.
058	HEB	012	018	Nepriblížili ste sa ako Izrael k tomu, čo je hmatateľné: k plápolajúcemu ohňu, tme, čierňave, búrke,
058	HEB	012	019	zvukom trúby a hlasu Božích slov, pri ktorom poslucháči prosili, aby im viac nebolo hovorené.
058	HEB	012	020	Nemohli totiž zniesť výstrahu: „Ak sa tohto vrchu dotkne čo i len zviera, bude ukameňované.“
058	HEB	012	021	Pohľad na to, čo videli, bol taký strašný, že Mojžiš povedal: „Až sa trasiem od hrôzy a desu.“
058	HEB	012	022	Ale vy ste sa priblížili k duchovnému vrchu Sion a mestu živého Boha, k nebeskému Jeruzalemu, k myriadám anjelov
058	HEB	012	023	a slávnostnému zhromaždeniu cirkvi prvorodených, ktorých mená sú zapísané v nebi, k Bohu, sudcovi všetkých, a k zosnulým veriacim, ktorí už dosiahli cieľ.
058	HEB	012	024	Áno, pristúpili ste k samému Ježišovi, prostredníkovi novej zmluvy, a k jeho krvi, ktorá naše viny očisťuje, namiesto aby volala po pomste ako krv Ábelova.
058	HEB	012	025	Dajte si pozor, aby ste neodmietli toho, kto k vám hovorí. Ak neunikli trestu Izraeliti, ktorí odmietli počúvať Mojžiša, tlmočníka Božích príkazov na zemi, akému nebezpečenstvu by sme sa vystavovali my, keby sme sa odvrátili od toho, ktorý hovorí z neba?
058	HEB	012	026	Jeho hlas vtedy otriasol zemou, teraz však sľubuje: „Ešte raz zatrasiem nielen zemou, ale aj nebom.“
058	HEB	012	027	Týmito slovami naznačuje, že otrasie celým stvorením a premení ho, aby zostalo len to, čo je neotrasiteľné.
058	HEB	012	028	Buďme vďační za to, že dostávame neotrasiteľné kráľovstvo, a slúžme preto Bohu tak, ako sa jemu páči, s bázňou a úctou,
058	HEB	012	029	lebo náš Boh je „oheň stravujúci“.
058	HEB	013	001	Bratská láska nech trvá.
058	HEB	013	002	Nezabúdajte na pohostinnosť, lebo niektorí takto nevedomky prijali ako hostí anjelov.
058	HEB	013	003	Pamätajte na väzňov, akoby ste boli uväznení s nimi. Pamätajte aj na tých, ktorí trpia, veď aj vás môže stihnúť podobné trápenie.
058	HEB	013	004	Manželstvo nech majú všetci v úcte a manželia nech sú si verní, lebo smilníkov a cudzoložníkov bude súdiť Boh.
058	HEB	013	005	Nech sa vás nezmocní láska k peniazom; buďte spokojní s tým, čo máte. Veď Boh povedal: „Nikdy ťa neopustím, ani sa ťa nezrieknem!“
058	HEB	013	006	Preto môžeme s dôverou hovoriť: „Pán mi pomáha, nebudem sa báť. Čo mi môže urobiť človek?“
058	HEB	013	007	Pamätajte na tých, ktorí vás viedli a hlásali vám Božie slovo. Všímajte si, ako žili a ako odišli zo života, a nasledujte ich vieru.
058	HEB	013	008	Ježiš Kristus je ten istý včera, dnes i naveky!
058	HEB	013	009	Nedajte sa strhnúť všelijakými cudzími náukami. Je dobré spoľahnúť sa na Božiu milosť a nie na predpisy o pokrmoch; ich dodržiavaním sa nič nezíska.
058	HEB	013	010	My máme nový spôsob služby Bohu, na ktorom nemajú podiel tí, ktorí lipnú na pôvodných obradoch.
058	HEB	013	011	V starej obetnej praxi sa telá zvierat, obetovaných za hriech, ktorých krv prinášal veľkňaz do svätyne, spaľovali za táborom.
058	HEB	013	012	To je predobraz Ježiša, ktorý trpel za bránami Jeruzalema, aby posvätil ľud svojou vlastnou krvou.
058	HEB	013	013	Vykročme teda za ním von za hradby, opusťme náš starý spôsob života a nebojme sa pre neho znášať potupu.
058	HEB	013	014	Veď tu na zemi nemáme trvalý domov – tešíme sa na ten, ktorý má prísť.
058	HEB	013	015	Prinášajme teda cez Ježiša stálu obeť chvály – naše ústa nech vyznávajú jeho meno.
058	HEB	013	016	Ale nezabúdajme ani na dobročinnosť a štedrosť, lebo také obete sa Bohu páčia.
058	HEB	013	017	Poslúchajte tých, ktorí vás vedú, a podriaďujte sa im, lebo oni bdejú nad vami a budú sa za vás zodpovedať. Kiežby to mohli robiť s radosťou, a nie so vzdychaním, lebo to by vám neosožilo.
058	HEB	013	018	Modlite sa za nás. Sme si istí, že máme čisté svedomie, lebo si chceme vo všetkom správne počínať.
058	HEB	013	019	Modlite sa predovšetkým za to, aby som sa k vám čo najskôr vrátil.
058	HEB	013	020	A tak teraz nech vám Boh pokoja, ktorý vzkriesil nášho Pána Ježiša z mŕtvych, pomáha konať dobro a plniť jeho vôľu.
058	HEB	013	021	Nech vám on, ten veľký pastier oviec, ktorý svojou krvou spečatil novú večnú zmluvu, dá silu konať to, čo sa Bohu páči. Jemu nech je sláva na veky vekov.
058	HEB	013	022	Prosím vás, bratia, prijmite toto napomenutie; veď som vám napísal iba krátko.
058	HEB	013	023	Oznamujem vám, že náš brat Timotej je už na slobode. Ak skoro príde, navštívim vás spolu s ním.
058	HEB	013	024	Pozdravte všetkých svojich predstavených i všetkých bratov. Pozdravujú vás bratia a sestry z Itálie.
058	HEB	013	025	Božia milosť nech je s vami!
#
# BOOK	059	JAM	James	Jakuba
059	JAM	001	001	Jakub, služobník Boha a Pána Ježiša Krista, pozdravuje dvanásť pokolení Izraela, ktoré žijú rozptýlené po svete.
059	JAM	001	002	Drahí bratia, je váš život plný ťažkostí a pokušení? Radujte sa z toho,
059	JAM	001	003	lebo čím namáhavejšia bude cesta vašej viery, tým väčšmi bude rásť vaša vytrvalosť.
059	JAM	001	004	Nech sa vaša vytrvalosť prejavuje činmi, aby ste boli naozaj dokonalými a zrelými kresťanmi bez charakterových nedostatkov.
059	JAM	001	005	Ak by niekto nevedel, ako si má počínať, nech prosí Boha o múdrosť a on vám ju dá štedro a rád.
059	JAM	001	006	Proste o múdrosť s dôverou a bez pochybovania. Ten, kto pochybuje, podobá sa morskej vlne, hnanej a zmietanej vetrom.
059	JAM	001	007	Taký človek je rozpoltený a jeho rozhodnutia sú nestále.
059	JAM	001	008	Kto neprosí s vierou, nemôže od Pána čakať odpoveď.
059	JAM	001	009	Kresťan, ktorý nemá významné postavenie v tomto svete, nech sa raduje z toho, že je veľký v Božích očiach.
059	JAM	001	010	Bohatý nech si uvedomuje, že jeho bohatstvo pred Pánom nič neznamená, lebo je dočasné ako kvet,
059	JAM	001	011	ktorý v prudkej letnej horúčave zvädne a jeho krása pominie. Tak aj bohatý človek o všetko príde uprostred svojho pachtenia.
059	JAM	001	012	Šťastný je človek, ktorý obstojí v skúškach a jeho viera sa nezlomí. Boh ho korunuje vencom víťazstva, ktorým je večný život. Pán ho zasľúbil všetkým, ktorí ho milujú.
059	JAM	001	013	Ak je niekto vystavený skúške, nech nehovorí, že ho pokúša Pán. Veď Boh, ktorému sa protiví zlo, nikoho nenavádza na zlé.
059	JAM	001	014	Pokušenie sa rodí z našich vlastných myšlienok a zlých túžob.
059	JAM	001	015	Tie, keď počnú, porodia hriech a vykonaný hriech splodí smrť.
059	JAM	001	016	Nedajte sa oklamať, drahí bratia:
059	JAM	001	017	všetko, čo je dobré a dokonalé, pochádza od Boha, od tvorcu svetla. On síce stvoril striedanie svetla a tmy, ale uňho samého niet kolísania medzi dobrom a zlom.
059	JAM	001	018	Zo svojej dobrej vôle otvára v Ježišovi Kristovi dvere do života a vy ste prví, ktorí ste nimi vošli.
059	JAM	001	019	Moji drahí, nezabúdajte, že človek má vždy s ochotou načúvať, s rozvahou hovoriť a nemá sa dať vyprovokovať k hnevu.
059	JAM	001	020	Hnev vám nepomáha žiť spravodlivý život, ktorý si Boh želá.
059	JAM	001	021	Odstráňte zo svojho života všetku špinavosť a zlobu a v pokore prijmite zasiate Božie slovo, ktoré má moc zachrániť vás.
059	JAM	001	022	Ale pozor! Toto slovo musíte nielen počúvať, ale aj podľa neho konať.
059	JAM	001	023	Ak niekto Božie slovo iba počúva, ale nespráva sa podľa toho, čo počuje, podobá sa človeku, ktorý sa pozrie na seba do zrkadla,
059	JAM	001	024	ale potom sa obráti, a hneď zabudne, ako vyzerá.
059	JAM	001	025	Ale kto sa pozorne zahľadí do Božieho zákona, pochopí, že ho ním Boh nechce spútať, ale oslobodiť. Nezostane len zábudlivým poslucháčom, ale koná skutky, ktoré mu prinesú radosť a šťastie.
059	JAM	001	026	Kto sa pokladá za kresťana, ale nevie ovládať svoj ostrý jazyk, klame sám seba a jeho zbožnosť je bezcenná.
059	JAM	001	027	Viete, čo Boh pokladá za pravé a rýdze náboženstvo? Starať sa o osamelých, pomáhať znášať sirotám a vdovám ich ťažký údel a seba chrániť pred špinou sveta.
059	JAM	002	001	Bratia moji, ak veríte v Ježiša Krista, Pána slávy, potom nemôžete nikoho uprednostňovať.
059	JAM	002	002	Predstavte si, že do vášho zhromaždenia príde elegantne oblečený hosť so zlatým prsteňom na ruke a hneď za ním obyčajný človek v obnosených šatách.
059	JAM	002	003	Prvého zahrniete pozornosťou a zavediete ho na popredné miesto, kým druhého si ani nevšimnete a necháte ho niekde stáť.
059	JAM	002	004	Čoho ste sa dopustili? Urobili ste rozdiel medzi ľuďmi a navyše podľa zvrátených meradiel.
059	JAM	002	005	Nezabudnite, milí bratia, že Boh často bezvýznamných ľudí vierou mení na duchovných boháčov a otvára dvere do svojho kráľovstva tým, ktorí ho milujú, a nie tým, čo na to majú.
059	JAM	002	006	A vy by ste takým človekom pohrdli! Či vás azda práve vplyvní ľudia neutláčajú a nevláčia po súdoch?
059	JAM	002	007	Veď práve oni sa tak často posmievajú menu toho, ktorý je pre vás všetkým!
059	JAM	002	008	Korunou Božích prikázaní je láska. Konáte správne, ak dodržiavate kráľovský príkaz Písma: „Miluj svojho blížneho ako seba samého!“
059	JAM	002	009	Ak jednému človeku nadŕžate a druhým pohŕdate, páchate hriech, a zákon vás odsudzuje ako previnilcov.
059	JAM	002	010	Človek, ktorý chce prísne dodržiavať Boží zákon, ale v jednom prikázaní sa potkol, je vinný práve tak ako ten, kto porušuje celý zákon.
059	JAM	002	011	Boh, ktorý povedal: „Nezabiješ!“, povedal takisto „Nescudzoložíš!“. A tak aj keď si nikoho nezabil, ale dopustil si sa cudzoložstva, prestúpil si zákon.
059	JAM	002	012	Hovorte a konajte ako tí, ktorí majú byť súdení podľa zákona, ktorý dáva slobodu!
059	JAM	002	013	Kto sa správa nemilosrdne, hrozí mu tvrdý súd. Ale milosrdenstvo víťazí nad súdom.
059	JAM	002	014	Na čo by vám bola viera, milí bratia, keby ste podľa nej nežili? Myslíte si, že vás taká viera spasí?
059	JAM	002	015	Povedzme, že niekto z vašich priateľov bude hladovať a nebude si mať čo obliecť.
059	JAM	002	016	Poviete mu azda: „Maj sa dobre a dbaj, aby si neprechladol a netrpel hladom!“ No ak mu nedáte ani jedlo, ani šatstvo, akú to má cenu?
059	JAM	002	017	Viera, ktorá sa neprejavuje v činoch, je sama osebe mŕtva a bezcenná.
059	JAM	002	018	Ak máte len takú vieru, môže vám niekto namietnuť: „Ty hovoríš o svojej viere, no dokáž ju svojimi činmi. O mne vravíš, že vieru nemám, avšak o mojej viere svedčia činy.“
059	JAM	002	019	Veríš, že je Boh. To je dobre. Ale nezabudni, že v Boha verí aj diabol, no nič mu to nepomôže – trasie sa pred Božím súdom.
059	JAM	002	020	Vy pochabí, ešte chcete, aby som vás presviedčal, aká bezcenná je viera, ktorá sa neprejavila skutkami?
059	JAM	002	021	Čím prejavil svoju vieru Abrahám? Tým, že bol odhodlaný na oltári obetovať Bohu aj vlastného syna Izáka.
059	JAM	002	022	Uňho šla viera ruka v ruke s činom a dozrela poslušnosťou.
059	JAM	002	023	O takú vieru ide v Písme, keď čítame: „Abrahám uveril Bohu, preto ho Boh vyhlásil za spravodlivého a nazval ho svojím priateľom.“
059	JAM	002	024	Vidíte, že človek nachádza v Božích očiach ospravedlnenie nielen pre svoju vieru, ale aj preto, ako ju dokazuje svojimi činmi.
059	JAM	002	025	Poslušný čin viery zachránil aj prostitútku Rachab, keď ukryla izraelských vyzvedačov a umožnila im útek.
059	JAM	002	026	Tak ako je mŕtve telo bez ducha, tak je i viera mŕtva bez skutkov.
059	JAM	003	001	Bratia moji, nechcite byť mnohí učiteľmi, lebo viete, že tí, ktorí učia, budú prísnejšie súdení.
059	JAM	003	002	A pravdou je, že každý z nás sa dopúšťa mnohých pokleskov. Kto vie krotiť svoje slová, dokazuje, že je dokonalým človekom a vie ovládať sám seba.
059	JAM	003	003	Aj veľkého koňa donútite poslúchať, keď mu do pysku vložíte malé zubadlo.
059	JAM	003	004	Alebo predstavte si loď: hoci je veľká a ženie ju prudký vietor, kormidelník ju ovláda malým kormidlom.
059	JAM	003	005	Aj jazyk je malý úd, ale môže spôsobiť veľké veci. Malý plamienok môže podpáliť celý les.
059	JAM	003	006	Aj jazyk je takým plamienkom v našom tele, ktorý môže spustošiť celého človeka a rozdúchavaný pekelným plameňom napáchať i v jeho okolí veľa zla.
059	JAM	003	007	Človek vie skrotiť rôzne druhy zvierat, vtákov, plazov i morských živočíchov,
059	JAM	003	008	ale svoj vlastný jazyk skrotiť schopný nie je. Ak raz vypustí z úst niečo zlé, vymkne sa to jeho vôli a šíri sa to ako smrteľný jed.
059	JAM	003	009	Bratia moji, jedným a tým istým jazykom nemožno chváliť nášho Pána a Otca a zároveň nenávistne útočiť na ľudí, jeho deti.
059	JAM	003	010	Tak ako z jedného prameňa nevyviera zároveň sladká aj horká voda,
059	JAM	003	011	tak nemôže ani z jedných úst vychádzať chvála aj osočovanie.
059	JAM	003	012	Môžete si azda natrhať olivy z figovníka a figy z viniča? Takisto nemôže slaný prameň dávať sladkú vodu.
059	JAM	003	013	Pokladá sa niekto z vás za múdreho a rozumného? Nech teda dokáže svoju múdrosť skromným a krotkým správaním.
059	JAM	003	014	Ale ak máte v srdci plno horkosti, závisti a sebectva, nechváľte sa múdrosťou, lebo je to v rozpore s pravdou.
059	JAM	003	015	Vaše myslenie neovláda Boh, ale vaše pudy a diabol.
059	JAM	003	016	Veď tam, kde sa vyskytne závisť a sebecké záujmy, vyskytnú sa aj sváry a iné zlo.
059	JAM	003	017	Múdrosť, ktorá pochádza od Boha, je predovšetkým čistá, mierumilovná, láskavá a ústupčivá. Je vždy milosrdná a vedie k dobrým skutkom. Je úprimná a bez akéhokoľvek pokrytectva.
059	JAM	003	018	Ovocie spravodlivosti dostávajú od Boha tí, ktorí rozsievajú pokoj.
059	JAM	004	001	Čo vyvoláva vzájomné hádky a boje medzi vami? Nie je to azda žiadostivosť, ktorá vás ovláda?
059	JAM	004	002	Po mnohom túžite, a predsa nič nemáte. Chcete mať to isté čo ostatní – a to aj za cenu, že ich zničíte, ale nemôžete to dosiahnuť. Bojujete a uchyľujete sa k úskokom, zatiaľ čo by ste sa mali modliť.
059	JAM	004	003	A aj keď sa modlíte, nič nedostávate, lebo prosíte zo zlých pohnútok, aby ste upokojili vlastné túžby.
059	JAM	004	004	Podobáte sa nevernej žene, ktorá koketuje s nepriateľom svojho muža. Neviete azda, že ak sa priatelíte so svetom, nevyhnutne sa odcudzujete Bohu? Znovu vám opakujem, že nemôžete byť ľuďmi blízkymi Bohu, ak túžite tešiť sa z priazne tohto sveta.
059	JAM	004	005	Myslíte si, že Boh, ktorý si nás stvoril pre seba, môže súhlasiť s tým, keď koketujeme s jeho nepriateľom? Ale Božia láska je predsa väčšia ako naša sprenevera.
059	JAM	004	006	Veď Písmo hovorí: „Boh sa stavia proti pyšným, ale pokorným dáva milosť.“
059	JAM	004	007	Preto sa pred Bohom v pokore skloňte. Postavte sa na odpor diablovi a utečie od vás.
059	JAM	004	008	Priblížte sa k Bohu a Boh sa priblíži k vám. Umyte si ruky, hriešnici, a očistite svoje srdcia, ľudia dvojakej tváre!
059	JAM	004	009	Uvedomte si, akí ste úbohí, nariekajte a plačte nad sebou! Pri takomto poznaní nie je čas na smiech a na radosť, ale na pokánie.
059	JAM	004	010	Pokorte sa pred Pánom a on vás povýši.
059	JAM	004	011	Bratia, neohovárajte a nesúďte sa navzájom. Kto tak robí, stavia sa nad zákon. Namiesto toho, aby si ho plnil, hráš sa na sudcu.
059	JAM	004	012	Jeden je zákonodarca i sudca. Len on môže udeliť milosť, alebo súdiť. Kto si ty, že súdiš blížneho?
059	JAM	004	013	Počúvam, ako niektorí vravíte: „Čo najskôr sa presťahujeme do toho či onoho mesta, budeme tam asi rok pracovať a zarobíme si kopu peňazí.“
059	JAM	004	014	Ako môžete vedieť, čo sa stane zajtra? Veď náš život sa podobá rannej hmle, ktorá sa zjaví a o chvíľu zasa zmizne.
059	JAM	004	015	Mali by ste radšej hovoriť: „Ak si to Pán bude želať a ak nás zachová nažive, urobíme to či ono.“
059	JAM	004	016	Ale vy hovoríte iba o vlastných plánoch a chválite sa nimi. Takéto chvastavé reči sú zlé.
059	JAM	004	017	Kto teda vie robiť dobro, ale nerobí ho, má hriech.
059	JAM	005	001	Vy, boháči, už teraz plačte a nariekajte nad pohromami, ktoré vás postihnú.
059	JAM	005	002	Nahromadili ste si toľko potravín, že vám hnijú, šatstvo vám žerú mole,
059	JAM	005	003	peniaze strácajú na cene a striebro hrdzavie. Chceli ste si nazhromaždiť poklady, no navŕšili ste si iba vatru, ktorá pri poslednom súde zhorí aj s vami.
059	JAM	005	004	Mzda, o ktorú ste okradli robotníkov, najatých zožať vaše polia, svedčí proti vám a nárek žencov doľahol k Božiemu sluchu.
059	JAM	005	005	Váš život strávený v zábavách a hýrení sa podobá vykrmovaniu zvierat na zabitie.
059	JAM	005	006	Odsúdili ste a zabili nevinného, ktorý sa nebránil.
059	JAM	005	007	Bratia, čakajte trpezlivo, kým príde Pán. Vezmite si príklad z roľníka, ktorý vytrvalo čaká na vytúženú úrodu zeme, kým dozrie po jesenných a jarných dažďoch.
059	JAM	005	008	Aj vy teda trpezlivo čakajte a majte istotu v srdci, veď príchod Pánov sa blíži.
059	JAM	005	009	Bratia, neponosujte sa jeden na druhého, veď sami nie ste lepší ako tí, ktorých kritizujete. Nezabudnite, že veľký sudca je už predo dvermi a bude súdiť aj vás.
059	JAM	005	010	Za príklad trpezlivosti v utrpení si vezmite prorokov, ktorí niesli Božie posolstvo.
059	JAM	005	011	Počuli ste o Jóbovej vytrvalosti a spomeňte si, že Boh napokon jeho utrpenie obrátil na dobré. Vidíte, aký je Pán plný súcitu a zľutovania.
059	JAM	005	012	Nehrešte tým, že by ste si brali Boha za svedka. Buďte takí pravdovravní, aby každý mohol veriť vášmu jednoduchému áno alebo nie.
059	JAM	005	013	Prežíva niekto z vás ťažkosti? Nech sa modlí. Má sa niekto z vás dobre? Nech spevom chváli Boha.
059	JAM	005	014	Je niekto z vás ťažko chorý? Nech si pozve starších zboru, aby sa zaňho modlili, a nech ho ponatierajú olejom v mene Pánovom.
059	JAM	005	015	Modlitba viery uzdraví chorého, Pán ho povzbudí, a ak ho ťaží svedomie, odpustí mu hriechy.
059	JAM	005	016	Vyznávajte si navzájom hriechy a modlite sa jedni za druhých, aby ste mohli byť uzdravení. Naliehavá modlitba úprimne veriaceho má veľkú moc.
059	JAM	005	017	Spomínate si na Eliáša? Bol to rovnako krehký človek, ako sme my, ale keď sa vrúcne modlil, aby nepršalo, jeho modlitbu Boh vypočul a nespŕchlo tri a pol roka.
059	JAM	005	018	Potom sa modlil znovu, no tentoraz prosil o dážď. Aj túto jeho modlitbu Boh vypočul a zem sa po daždi znova rozzelenela a dala úrodu.
059	JAM	005	019	Bratia moji, ak niekto zablúdi od pravdy
059	JAM	005	020	a iný ho privedie naspäť, zachráni jeho dušu pred zahynutím a prikryje množstvo hriechov.
#
# BOOK	060	1PE	1 Peter	1 Petra
060	1PE	001	001	Peter, apoštol Pána Ježiša Krista, píše vyvoleným, ktorý ako cudzinci žijú v Ponte, Galácii, Kapadócii, Ázii a Bitýnii.
060	1PE	001	002	Milí priatelia! Boh vás už dávno poznal, vyvolil si vás, Duchom Svätým pôsobí vo vašich srdciach a očisťuje vás krvou Ježiša Krista, aby ste žili jemu podobným životom. Nech vám Boh bohato prejavuje svoju milosť a dáva prežívať pravý pokoj!
060	1PE	001	003	Požehnaný Boh a Otec nášho Pána Ježiša Krista, že sme pre jeho milosrdenstvo mohli začať celkom nový život, plný nádeje, vzkriesením Ježiša Krista z mŕtvych.
060	1PE	001	004	Teraz patríte do jeho rodiny, preto vás čaká nádherné dedičstvo, ktoré nepodlieha nijakým zmenám ani skaze. Je pre vás pripravené v nebi.
060	1PE	001	005	Pretože veríte, Božia moc vás chráni, aby ste došli až do cieľa a získali spasenie, ktoré sa v plnosti ukáže v blížiacom sa poslednom dni.
060	1PE	001	006	To je dôvod na veľkú radosť, hoci viem, že teraz ste plní úzkosti a doliehajú na vás rozličné pokušenia a skúšky.
060	1PE	001	007	Prichádzajú preto, aby sa ukázalo, či je vaša viera pevná a rýdza. Veď aj zlato sa pretavuje v ohni a vaša viera má v Božích očiach neporovnateľne vyššiu hodnotu ako zlato. Ak vaša viera v týchto skúškach obstojí, Ježiš vás radostne prijme, až príde v posledný deň.
060	1PE	001	008	Aj keď ste ho nikdy nevideli, predsa ho milujete, a hoci ho ešte nevidíte, predsa v neho veríte. A prežívate nesmiernu radosť z toho,
060	1PE	001	009	že dosahujete cieľ svojej viery – spasenie,
060	1PE	001	010	ktoré sa usilovali odhaliť a poznať už proroci.
060	1PE	001	011	Predpovedali ho a pátrali, na aký čas a na aké okolnosti poukazoval Duch Svätý, ktorý v nich pôsobil a ktorý prorokoval Kristovo utrpenie i jeho slávu.
060	1PE	001	012	Boh im však zjavil, že to nebude za ich života, ale oveľa neskôr – za vášho života. Sú to pravdy, ktoré vám zvestovali ľudia zmocnení tým istým, z neba zoslaným Duchom Svätým. Sú to také nezvyčajné a úžasné veci, že aj anjeli v nebi túžia ich bližšie poznať.
060	1PE	001	013	Vaša myseľ nech je pripravená, buďte triezvi a ostražití. Všetku svoju nádej uprite na dar Božej milosti, ktorý prijmete, keď sa vráti Ježiš Kristus.
060	1PE	001	014	Žite pred Bohom ako jeho poslušné deti. Nedopustite, aby váš charakter formovalo myslenie vášho niekdajšieho života bez Boha.
060	1PE	001	015	Naopak, vo všetkom buďte svätí podobne ako ten, ktorý vás pozval, aby ste sa stali Božími deťmi.
060	1PE	001	016	Veď je napísané: „Buďte svätí, lebo ja som svätý.“
060	1PE	001	017	Pamätajte, že u vášho nebeského Otca, ku ktorému sa modlíte, nebude na súde nijaká protekcia. Bude vás súdiť spravodlivo podľa vášho konania; a tak, kým ste tu na zemi, žite pred ním v bázni.
060	1PE	001	018	Viete predsa, čím bolo zaplatené za to, aby ste nemuseli žiť životom bez zmyslu a cieľa, aký ste zdedili po svojich predkoch. Nebolo to zlatom a striebrom, ktoré strácajú svoju hodnotu,
060	1PE	001	019	ale drahou krvou Ježiša Krista. Ako Baránok bez chyby a bez poškvrny
060	1PE	001	020	bol na to určený už pred stvorením sveta, ale prišiel kvôli vám až v tomto čase.
060	1PE	001	021	Keď poznáte Krista, veríte aj v Boha, ktorý ho vzkriesil z mŕtvych a dal mu veľkú slávu. A tak vaša viera a nádej môžu byť zakotvené v Bohu.
060	1PE	001	022	Teraz môžete bez pretvárky milovať každého, pretože ste boli očistení od sebectva a nenávisti tým, že ste prijali Krista. Majte sa preto úprimne a vrúcne radi.
060	1PE	001	023	Veď ste sa narodili znova – nie zo smrteľného semena, ale z nesmrteľného, ktorým je slovo živého, večného Boha.
060	1PE	001	024	Každý človek je ako tráva, ktorá zožltne a uschne, a všetka jeho veľkosť je ako kvet, ktorý opadá,
060	1PE	001	025	ale Božie slovo zostáva naveky. To je to slovo radostnej zvesti, ktoré sme vám priniesli.
060	1PE	002	001	A tak sa zbavujte všetkých zlých vlastností, návykov a pocitov. Medzi ne patrí nečestnosť, závisť, ohováranie a pretvárka.
060	1PE	002	002	Ste ako novorodeniatka v Božej rodine. Ako si novorodeniatko žiada mlieko, tak aj vy by ste mali túžiť po Božom slove – mali by ste ho čítať a premýšľať o ňom, aby ste rástli vo viere.
060	1PE	002	003	Veď ste už sami na sebe poznali Božiu dobrotivosť.
060	1PE	002	004	Prichádzajte ku Kristovi, živému kameňu, ľuďmi zavrhnutému, ale Bohom vyvolenému a vzácnemu.
060	1PE	002	005	Aj vy buďte živými kameňmi, z ktorých sa stavia duchovný dom. Navyše vám Kristus vydobyl právo, aby ste mohli ako sväté kňazstvo bezprostredne pristupovať k Bohu. Prinášajte mu teda duchovné obete svojho čistého života, ktoré rád prijme pre zásluhy Ježiša Krista.
060	1PE	002	006	Písmo o tom hovorí takto: „Hľa, kladiem na Sion kameň uholný, vyvolený, vzácny a kto verí v neho, nebude zahanbený.“
060	1PE	002	007	Áno, vám, ktorí veríte, je vzácny, ale neveriacim platia slová Písma: „Stavitelia zavrhli kameň, ktorý sa stal základným kameňom;
060	1PE	002	008	pre nich je kameňom, o ktorý sa potknú, a skalou, ktorá spôsobí ich pád.“ Svojím vzdorom voči Božiemu slovu privolávajú na seba to, čo Boh predpovedal – úplný pád.
060	1PE	002	009	Ale vy ste vyvolení samým Bohom ako kňazi Kráľa, ste jeho vlastným svätým národom. To všetko preto, aby ste svedčili iným o veľkých skutkoch toho, ktorý vás povolal z tmy do svojho predivného svetla.
060	1PE	002	010	Vás, ktorí ste kedysi ani neboli ľudom, avšak teraz ste Božím ľudom. Kedysi ste nevedeli o Božej dobrote, ale teraz Božiu milosť zakúšate.
060	1PE	002	011	Prosím vás, moji milí, žite na tomto svete ako hostia. Váš skutočný domov je teraz v nebi, preto sa zrieknite zlých túžob, ktoré ohrozujú váš život s Kristom.
060	1PE	002	012	Medzi neveriacimi sa správajte vždy vzorne, aby aj tí, ktorí o vás hovoria ako o najhorších ľuďoch, nakoniec práve pre vaše dobré skutky museli oslavovať Boha.
060	1PE	002	013	Ako veriaci rešpektujte predstaviteľov svojej krajiny.
060	1PE	002	014	Majú povinnosť trestať všetkých, ktorí robia zle, a odmeňovať tých, ktorí konajú správne.
060	1PE	002	015	Boh si želá, aby ste svojím príkladným životom umlčali kritiku tých, ktorí odsudzujú Božiu zvesť, hoci nevedia, čo by im mohla priniesť a neokúsili jej moc.
060	1PE	002	016	Ale nik z vás by nemal zneužívať túto slobodu a ospravedlňovať ňou svoje zlé správanie. Lebo ste boli oslobodení, aby ste vždy a všade slúžili Bohu.
060	1PE	002	017	Všetkým ľuďom prejavujte úctu a milujte svojich bratov. Žite v úctivej poslušnosti pred Bohom a vážte si vládu.
060	1PE	002	018	Rešpektujte svojich nadriadených, a to nie iba vtedy, ak sú na vás dobrí a láskaví, ale aj keď sú prísni a tvrdí.
060	1PE	002	019	Je to prednosť, ak niekto pre vernosť Bohu znáša neprávom utrpenie.
060	1PE	002	020	Veď aká je to zásluha, keď znášate trest, ktorý vám bol spravodlivo vymeraný? Ale keď konáte dobro, a predsa za to trpíte, Boh to ocení.
060	1PE	002	021	Takéto utrpenia sú iba čiastkou toho, čo vytrpel pre nás Kristus, ktorý sa stal naším príkladom. Preto ho nasledujte!
060	1PE	002	022	On nikdy nezhrešil, nikdy z jeho úst nevyšla lož;
060	1PE	002	023	znášal urážky, ale sám neurážal; keď trpel, nevyhrážal sa, ale všetko nechal na Boha, ktorý spravodlivo súdi.
060	1PE	002	024	On sám niesol naše hriechy na vlastnom tele, keď zomrel na kríži, aby nám dal silu skoncovať s hriechom a žiť novým životom. Jeho utrpenie nás uzdravilo.
060	1PE	002	025	Boli ste ako ovce, ktoré zablúdili, ale teraz ste navrátení k svojmu Pastierovi a Ochrancovi.
060	1PE	003	001	Podobne aj vy, ženy, podriaďujte sa svojim mužom, a keď sa niektorí z nich vzpierajú Božiemu slovu,
060	1PE	003	002	môžete ich bez slov získať svojím čistým a bohabojným životom.
060	1PE	003	003	Nenakloníte si ich vonkajšími ozdobami – šperkami, honosnými účesmi a nákladnými odevmi, ktoré pre vás nie sú vhodné, ale nepominuteľnou krásou kresťanskej osobnosti.
060	1PE	003	004	Vašou ozdobou nech je jemnosť a miernosť, ktoré sa páčia Bohu.
060	1PE	003	005	Takáto vnútorná krása zdobila zbožné ženy dávnych čias, ktoré sa podriaďovali svojim mužom.
060	1PE	003	006	Ako Sára, ktorá poslúchala svojho manžela Abraháma a volala ho svojím pánom. Idete v jej šľapajach, ak konáte správne a nepodliehate nervozite a strachu.
060	1PE	003	007	Tak aj vy, muži, usilujte sa rozumieť svojim manželkám, pretože sú slabšie. Ctite ich, lebo sú v Božej milosti, rovnako ako vy, dedičkami večného života. Ak tak nerobíte, nemôžete čakať, že Boh vypočuje vaše modlitby.
060	1PE	003	008	Nakoniec sa obraciam na vás všetkých: Buďte jednomyseľní, majte porozumenie jeden pre druhého a milujte sa ako Božia rodina. Majte citlivé srdce a pokornú myseľ.
060	1PE	003	009	Zlé neodplácajte zlým, urážky urážkami, ale naopak, preukazujte dobro, lebo iba tak vás Boh požehná.
060	1PE	003	010	Máte za úlohu dokázať, že si vážite život, a ak si želáte žiť dobre a šťastne, dávajte si pozor na svoj jazyk, aby z vašich úst nevyšlo nič zlé a ľstivé.
060	1PE	003	011	Obráťte sa chrbtom k zlému a konajte dobré. Šírte okolo seba pokoj, aj keď to nie je ľahké.
060	1PE	003	012	Veď Pán sa pozerá s láskou na svoje poslušné deti a odpovedá na ich prosby. Ale na tých, čo robia zle, hľadí s prísnou tvárou.
060	1PE	003	013	Kto by vám chcel ublížiť, ak budete konať dobre?
060	1PE	003	014	Ak sa však predsa stane, že budete trpieť pre dobrú vec, Boh vás odmení. Nedajte sa zastrašiť a nebuďte malomyseľní;
060	1PE	003	015	usilujte sa, aby vaše srdcia patrili úplne Kristovi. Využite každú príležitosť na svedectvo o svojej viere, rozprávajte však skromne a s úctou.
060	1PE	003	016	Správajte sa náležite, aby tí, ktorí o vás hovoria ako o zlých ľuďoch a nadávajú vám, sa zahanbili, že hanobia váš kresťanský život.
060	1PE	003	017	Pamätajte, že ak Boh dopustí, aby ste trpeli, potom je lepšie trpieť pre dobro ako pre zlo.
060	1PE	003	018	Veď Kristus tiež trpel. Sám bez viny zomrel za naše hriechy, aby nás priviedol k Bohu. Jeho telo bolo vydané na smrť, ale Boží Duch ho vzkriesil.
060	1PE	003	019	A ten istý Duch zmocnil Noacha, keď niesol Božie posolstvo záchrany tým, ktorí boli pre svoju nevieru v zajatí smrti.
060	1PE	003	020	Boh na nich trpezlivo čakal, kým Noach staval koráb – predsa však bolo iba osem ľudí zachránených z vody.
060	1PE	003	021	To je predobraz krstu, ktorý teraz zachraňuje vás. Krstom vyznávame, že sme boli vykúpení zo smrti. Nejde tu o zmytie telesnej špiny, ale o symbol očistenia nášho svedomia od hriechu zmŕtvychvstaním Pána Ježiša Krista.
060	1PE	003	022	On je teraz v nebi po Božej pravici a anjeli i všetky mocnosti a sily sa pred ním skláňajú a poslúchajú ho.
060	1PE	004	001	K utrpeniu pristupujte ako Kristus, ktorý zakúsil mnoho bolesti. Lebo kto takto trpel, prestáva hrešiť.
060	1PE	004	002	A tak, kým ste ešte tu na zemi, nepoddávajte sa hriešnym túžbam, ale žite podľa Božej vôle.
060	1PE	004	003	Stačilo, že ste ako neveriaci v minulosti žili neviazaným životom, oddávali sa vášňam, opilstvu, obžerstvu i hanebnému modlárstvu.
060	1PE	004	004	Prirodzene, vaši bývalí priatelia budú prekvapení, že už s nimi nedržíte, budú sa vám posmievať a pohŕdať vami.
060	1PE	004	005	Ale z toho si nič nerobte; veď oni sa budú zodpovedať za svoj život Sudcovi všetkých živých i mŕtvych.
060	1PE	004	006	Preto bolo evanjelium zvestované aj mŕtvym, ktorých za ich života ľudia povrchným hodnotením odsúdili, avšak Boh, ktorý súdi podľa ducha, ich odmení večným životom.
060	1PE	004	007	Rýchlo sa približuje koniec všetkému, preto žite rozumne a rozvážne, pripravení modliť sa.
060	1PE	004	008	Predovšetkým vaše vzájomné vzťahy nech sú plné vrúcnej lásky, veď láskou môžete prikryť veľa previnení.
060	1PE	004	009	Buďte navzájom pohostinní.
060	1PE	004	010	Každého z vás obdaroval Boh nejakými schopnosťami; užívajte ich múdro, slúžte si nimi a navzájom sa tak obohacujte.
060	1PE	004	011	Si povolaný hovoriť slová Božie? Nech je teda tvoja reč skutočným posolstvom od Boha. Cítiš povolanie pomáhať iným? Rob to teda so všetkou silou, ktorú ti Pán Boh dáva, aby on bol oslávený v Pánovi Ježišovi Kristovi. Jemu patrí všetka sláva a moc navždy. Amen.
060	1PE	004	012	Moji milovaní, nebuďte prekvapení pre rôzne ťažké skúšky, ktoré preverujú vašu vieru – nie je to nič nezvyčajné.
060	1PE	004	013	Prijímajte takéto skúšky s radosťou, veď trpíte ako Kristus; o to viac sa budete radovať v deň jeho druhého príchodu.
060	1PE	004	014	Ak vás ľudia urážajú preto, že ste kresťanmi, pokladajte to za výsadu, lebo Boží Duch, Duch slávy, je pri vás.
060	1PE	004	015	Nerád by som počul, že niekto z vás trpí pre vraždu, krádež, nejaký zločin alebo pre všetečné zasahovanie do záležitostí iných ľudí.
060	1PE	004	016	Ak však trpíte ako kresťania, nie je to nijaká hanba. Chváľte Pána Boha za výsadu, že patríte do Božej rodiny.
060	1PE	004	017	Veď už prichádza čas, keď sa má začať súd od tých, ktorí patria Bohu. A ak máme byť súdení najskôr my, kresťania, aký hrozný osud čaká tých, ktorí Božie posolstvo odmietajú?
060	1PE	004	018	Ak Boh musel toľko vykonať, aby bol spravodlivý človek zachránený, čo potom čaká hriešnych a bezbožných?
060	1PE	004	019	A tak ak trpíte podľa Božej vôle, konajte naďalej dobro a zverte sa úplne do rúk svojho Stvoriteľa; on vás nikdy nesklame.
060	1PE	005	001	A teraz niekoľko slov starším zborov: Aj ja som jeden z vás. Hovorím ako očitý svedok Kristových utrpení a ako ten, ktorý spolu s vami bude účastníkom Kristovej slávy, až znova príde.
060	1PE	005	002	Žiadam vás naliehavo, aby ste sa ako pastieri starali o stádo, ktoré vám Boh zveril. Túto službu vykonávajte radi a nie s nechuťou, nie pre zisk, ale z túžby slúžiť Pánovi.
060	1PE	005	003	Nebuďte panovační, ale veďte zverené stádo svojím dobrým príkladom.
060	1PE	005	004	Keď potom príde najvyšší Pastier, odmení vás účasťou na večnej sláve.
060	1PE	005	005	Vy, mladí, podriaďujte sa starším. Všetci majte k sebe navzájom citlivý prístup a buďte pokorní, lebo Boh sa stavia proti pyšným, ale pokorným dáva milosť.
060	1PE	005	006	A tak sa skloňte pod mocnú Božiu ruku a Boh vás pozdvihne.
060	1PE	005	007	Všetky svoje obavy a starosti vložte na neho, veď on sa o vás stará.
060	1PE	005	008	Majte sa na pozore pred útokmi vášho nepriateľa diabla; obchádza ako hladný revúci lev a hľadá, koho by roztrhal.
060	1PE	005	009	Vzoprite sa mu, zakotvení vo viere. Pamätajte, že kresťania na celom svete sú vystavení tým istým skúškam ako vy.
060	1PE	005	010	Ak obstojíte v dočasných utrpeniach, potom vám Boh, plný lásky a milosti zjavenej v Ježišovi Kristovi, dá večnú radosť; zdokonalí vás, utvrdí, posilní a postaví na pevný základ.
060	1PE	005	011	Jemu patrí navždy všetka moc a sláva. Amen.
060	1PE	005	012	Tento krátky list posielam po Silvánovi, ktorého pokladám za verného brata. Verím, že som vás ním povzbudil, pretože som vám predložil pravdivé podmienky cesty Božieho požehnania. To, čo som vám napísal, nech vás upevní v jeho láske.
060	1PE	005	013	Pozdravuje vás váš bratský zbor v Babylone, rovnako ako Marek, ktorého pokladám za svojho syna.
060	1PE	005	014	Pozdravte sa navzájom bozkom lásky. Vám všetkým, ktorí ste v Kristovi, želám pokoj.
#
# BOOK	061	2PE	2 Peter	2 Petra
061	2PE	001	001	Šimon Peter, služobník a apoštol Ježiša Krista, posiela tento list všetkým, ktorým Boh a náš Spasiteľ Ježiš Kristus dal tú istú vzácnu vieru ako nám. Želám vám, aby ste prežívali Božiu dobrotivosť a pokoj
061	2PE	001	002	hlbším poznávaním Boha a Ježiša, nášho Pána.
061	2PE	001	003	Pán Boh nám dal vo svojej moci všetko, čo potrebujeme pre ozajstný život viery: poznali sme toho, ktorý nás pozval k sebe, a dáva nám aj účasť na svojej sláve a cnostiach.
061	2PE	001	004	Obdaril nás tým najväčším a najvzácnejším zasľúbením, a to preto, aby sme unikli všetkému zlu, ktoré nás vo svete obklopuje, a získali Boží charakter.
061	2PE	001	005	Urobte všetko pre to, aby vás viera viedla ku cnostnému životu, k stále hlbšiemu poznaniu,
061	2PE	001	006	sebadisciplíne, trpezlivosti, úplnej oddanosti Bohu,
061	2PE	001	007	bratskej náklonnosti a kresťanskej láske.
061	2PE	001	008	Ak usilovne pôjdete touto cestou, budete užitoční pre nášho Pána Ježiša Krista.
061	2PE	001	009	Ten, kto nemá tieto charakterové črty, je slepý, lebo zabúda na to, že ho Boh oslobodil od starého hriechu.
061	2PE	001	010	Moji drahí bratia, usilujte sa teda, aby ste svojím kresťanským životom dokazovali, že si vás Boh zavolal a vyvolil. Tak nikdy nezídete z cesty viery
061	2PE	001	011	a Pán Boh vám doširoka otvorí večné kráľovstvo nášho Pána a Spasiteľa Ježiša Krista.
061	2PE	001	012	Chcem vám stále pripomínať tieto veci, hoci ich už dávno dobre poznáte a podľa nich žijete.
061	2PE	001	013	Náš Pán Ježiš Kristus mi zjavil, že môj život tu na zemi sa chýli ku koncu, že čoskoro zomriem.
061	2PE	001	014	Ale pokiaľ som tu, pokladám si za povinnosť povzbudzovať vašu vieru.
061	2PE	001	015	Chcem na to využiť každú príležitosť, aby ste sa k mojim radám mohli vracať aj po mojej smrti.
061	2PE	001	016	Keď sme vás oboznamovali s mocou Ježiša Krista a jeho príchodom, nerozprávali sme vám nejaké výmysly. Veď sme videli jeho božský majestát na vlastné oči!
061	2PE	001	017	Bol som s ním na galilejskom vrchu, kde sa nám predstavil vo svojej božskej vznešenosti.
061	2PE	001	018	Počul som ten slávny, mocný hlas volajúci z neba: „Toto je môj milovaný Syn, moja radosť.“
061	2PE	001	019	A tak sme boli svedkami toho, ako sa do dôsledku splnili proroctvá. Preto im venujte tú najväčšiu pozornosť, veď svietia ako svetlo uprostred nočnej tmy, kým nesvitne deň a nevyjde zornička vo vašich srdciach.
061	2PE	001	020	A predovšetkým si buďte vedomí toho, že nijaké proroctvo Písma sa nedá svojvoľne vykladať.
061	2PE	001	021	Lebo proroctvo nikdy nevzišlo z ľudskej vôle, ale ľudia poslaní Bohom hovorili z vnuknutia Ducha Svätého.
061	2PE	002	001	Medzi Božím ľudom sa vyskytovali aj falošní proroci, ako sa aj medzi vami zjavia falošní učitelia. Vymyslia si rôzne bludné náuky o Bohu, ba budú aj zapierať Pána, ktorý ich vykúpil, ale tým na seba privolajú rýchly a hrozný pád.
061	2PE	002	002	Mnohí ľudia sa dajú strhnúť ich nemorálnosťami, a tým potupia cestu pravdy.
061	2PE	002	003	Vo svojej chamtivosti vám budú nahovárať rozličné výmysly, aby na vás zarábali, ale ich odsúdenie a skaza je blízko.
061	2PE	002	004	Veď Boh neušetril ani anjelov, čo proti nemu zhrešili, ale zvrhol ich do temného väzenia, kde čakajú na deň súdu.
061	2PE	002	005	A neušetril ani svet pred potopou; zachránil iba hlásateľa spravodlivosti Noacha a sedem členov jeho rodiny.
061	2PE	002	006	Aj mestá Sodomu a Gomoru obrátil na popol a odsúdil na zánik. Tak ukázal výstražný príklad bezbožným v budúcnosti.
061	2PE	002	007	Zachránil však zbožného Lota, muža utrápeného nemorálnym správaním ľudí, robiacich si, čo chcú.
061	2PE	002	008	Kým tento spravodlivý človek žil medzi nimi, vo dne v noci sa trápil, keď počul a videl ich zlé skutky.
061	2PE	002	009	Pán však ochraňuje zbožných ľudí, ktorí sa ocitnú v pokušení, ale hriešnych potrestá v deň súdu –
061	2PE	002	010	najmä tých, čo sa oddávajú svojim hriešnym vášňam a neuznávajú Božiu zvrchovanosť. Takíto namyslení, samoľúbi a opovážliví ľudia sa neboja rúhať nadpozemským mocnostiam,
061	2PE	002	011	hoci anjeli, silou a mocou väčší, ich nehania pred Pánom.
061	2PE	002	012	Títo falošní učitelia konajú podľa svojich telesných chúťok. Ako nerozumnú zver, od prírody určenú za korisť a na záhubu, čaká aj takýchto ľudí podobný koniec. Vysmievajú sa tomu, čomu nerozumejú;
061	2PE	002	013	ich hriešnosť ich privedie do záhuby a za svoje zlé činy budú potrestaní. Títo ľudia deň za dňom ukájajú iba svoju vášnivosť, sú samá škvrna a hanba, a neviazane poživační, keď sa s nimi stretneme pri stole.
061	2PE	002	014	V ich pohľade je neustála žiadostivosť po cudzoložstve a ich túžba po hriechu je nenásytná. Zvádzajú slabých, podľahli chamtivosti, sú deťmi kliatby.
061	2PE	002	015	Opustili pravú cestu a zblúdili ako Balám, syn Bozorov, ktorého zlákala predstava peňazí za vykonanie nešľachetného činu.
061	2PE	002	016	Bol však pokarhaný za zlý úmysel: nemá oslica prehovorila ľudským hlasom a zabránila bláznovstvu proroka.
061	2PE	002	017	Títo falošní učitelia sú neužitoční ako studne bez kvapky vody, nestáli ako mraky vo víchrici; sú odsúdení na záhubu vo večnej temnote.
061	2PE	002	018	Hovoria naduto o nezmyselných veciach a svojou nemravnosťou a nízkymi vášňami zvádzajú späť do nemravnosti tých, ktorí sa rozhodli s hriechom skoncovať.
061	2PE	002	019	Sľubujú im slobodu, ale sami sú otrokmi svojich zvráteností; veď človek je otrokom toho, čomu podlieha.
061	2PE	002	020	Ak teda tí, ktorí poznaním Pána a Spasiteľa Ježiša Krista unikli zvodom sveta, znova sa do nich zamotajú a podľahnú im, ich konce budú horšie ako ich začiatky.
061	2PE	002	021	Takým by bolo lepšie, keby tú pravú cestu vôbec neboli poznali, ako keď sa po jej poznaní odvrátili od Božieho posolstva.
061	2PE	002	022	Na nich sa vzťahuje staré príslovie: „Pes sa k tomu vrátil, čo vyvrátil“ a „umyté prasa váľa sa v blate zasa.“
061	2PE	003	001	Píšem vám už druhý list, moji milovaní. V oboch som sa usiloval prebúdzať vo vás čisté zmýšľanie
061	2PE	003	002	a pripomenúť vám veci, čo sú vám známe z posolstiev Božích prorokov a vašich apoštolov, ktorí vám priniesli slovo nášho Pána a Spasiteľa.
061	2PE	003	003	Predovšetkým vám chcem pripomenúť, že v posledných dňoch tohto sveta sa zjavia posmievači, ktorí si budú žiť po svojom
061	2PE	003	004	a budú sa vysmievať: „Ježiš predsa sľúbil, že príde znovu. Kde teda je? Naši otcovia už zomreli a od stvorenia sveta sa nič nezmenilo.“
061	2PE	003	005	Úmyselne nechcú vedieť, že nebo a zem stvoril Boh svojím slovom. Prikázal a zem vystúpila z vody.
061	2PE	003	006	A na jeho rozkaz voda pri potope znova zachvátila celú zem.
061	2PE	003	007	A teraz to isté Božie slovo uchováva náš svet, kým nebude zničený ohňom. Boh ho ponecháva až do dňa súdu a záhuby bezbožných ľudí.
061	2PE	003	008	Ale nezabúdajte, moji milovaní, že čas je u Pána iný ako u nás. Preňho je jeden deň ako tisíc rokov a tisíc rokov ako jeden deň.
061	2PE	003	009	Nie je to tak, ako sa niektorí nazdávajú, že sa s naplnením svojich sľubov oneskoril; skôr má s nami veľkú trpezlivosť. Neželá si, aby niekto zahynul, ale chce, aby všetci zanechali svoju bezbožnosť a obrátili sa k nemu.
061	2PE	003	010	Deň súdu príde tak náhle a nečakane ako zlodej v noci. V ten deň nebesia s hrozným rachotom zaniknú, hmota sa roztaví od páľavy a zem so všetkým, čo je na nej, zhorí.
061	2PE	003	011	Ak má všetko podľahnúť takejto skaze, ako sväto a zbožne musíte žiť.
061	2PE	003	012	Je pravda, že v ten deň nebesia zhoria a hmota sa rozplynie od strašnej horúčavy,
061	2PE	003	013	ale naša nádej sa upriamuje na nové nebo a novú zem, ktoré nám Boh zasľúbil. Tam bude iba spravodlivosť a dobro.
061	2PE	003	014	Moji milovaní, v tomto očakávaní sa usilujte o čistý život, lebo iba tak môžete ísť v ústrety Božiemu súdu bez strachu.
061	2PE	003	015	Uvedomte si, že Pán vám vo svojej trpezlivosti poskytuje čas na spásu. O tom vám už písal náš drahý brat Pavol v múdrosti mu danej od Boha.
061	2PE	003	016	Tak o tom píše vo všetkých svojich listoch. Pravda, sú tam niektoré veci, ktoré je ťažšie pochopiť, a tie prekrúcajú nerozumní a nevyrovnaní ľudia. Ale oni tak robia aj s inými časťami Písma, a tým na seba privolávajú skazu.
061	2PE	003	017	Moji milovaní, varoval som vás, a tak dávajte pozor, aby aj vás títo bludári nestrhli z pevného základu viery.
061	2PE	003	018	Usilujte sa o duchovný rast a hlbšie poznanie Pána a Spasiteľa Ježiša Krista. Jemu buď sláva už teraz aj na večnosti. Amen.
#
# BOOK	062	1JO	1 John	1 Jána
062	1JO	001	001	Čo bolo od počiatku – čo sme počuli, čo sme na vlastné oči videli, na čo sme hľadeli a čoho sa naše ruky dotýkali – to vám zvestujeme: Slovo života.
062	1JO	001	002	Ten život sa zjavil; my sme ho videli a prinášame vám svedectvo a správu o večnom živote, ktorý bol u Otca a zjavil sa nám.
062	1JO	001	003	O tom, čo sme videli a počuli, vám zvestujeme preto, aby ste mali spolu s nami účasť na spoločenstve, ktoré máme s Otcom a jeho Synom Ježišom Kristom,
062	1JO	001	004	aby sa tým naša radosť vzájomne znásobila.
062	1JO	001	005	Odovzdávame vám posolstvo, ktoré sme prijali od Krista. Boh je svetlo a niet v ňom nijakej tmy.
062	1JO	001	006	Ak tvrdíme, že žijeme v spojení s Bohom, a pritom chodíme v tme, klameme a náš život je nepravdivý.
062	1JO	001	007	Ale ak stále žijeme vo svetle Božej prítomnosti, krv Ježiša Krista, jeho Syna, nás očisťuje od každého hriechu a nič nenarúša náš vzájomný vzťah.
062	1JO	001	008	Ale ak tvrdíme, že nehrešíme, klameme sami seba a nechceme si pripustiť pravdu.
062	1JO	001	009	Ak však vyznávame svoje hriechy, smieme sa spoľahnúť na Božie sľuby, že nás očisťuje od každej nečistoty a odpustí nám každé zlyhanie.
062	1JO	001	010	Ale ak hovoríme, že nehrešíme, robíme z Boha klamára a jeho slovo v nás nie je.
062	1JO	002	001	Deti moje milé, píšem vám preto, aby ste utekali pred hriechom. Ale ak by aj niekto zhrešil, máme u Boha obhajcu – spravodlivého Ježiša Krista.
062	1JO	002	002	On, jediný bez hriechu, bol potrestaný za nás, no nielen za nás, ale za hriechy celého sveta.
062	1JO	002	003	Ak zachovávame to, čo nám prikazuje, môžeme si byť istí, že ho poznáme.
062	1JO	002	004	Neprávom sa k nemu hlási ten, kto sa mu nepodriaďuje.
062	1JO	002	005	U toho, kto sa riadi jeho slovom, prejavuje sa Božia dokonalá láska. Poslušnosť je dôkazom toho, že sme v ňom.
062	1JO	002	006	Každý, kto sa priznáva k Ježišovi, musí žiť, ako žil On.
062	1JO	002	007	Moji milovaní, nepíšem vám nič nové, ani vám nedávam nové prikázanie. Je to staré prikázanie, ktoré ste mali od počiatku.
062	1JO	002	008	Nové je to, že sa táto láska uskutočnila v Kristovi. On je to pravé svetlo, ktoré rozháňa tmu.
062	1JO	002	009	To sa má prejaviť aj na nás: kto nenávidí blížneho, habká v tme a nevie, kam ide.
062	1JO	002	010	Kto miluje blížneho, vyhľadáva svetlo a nikoho nezvádza k hriechu.
062	1JO	002	011	Kto nenávidí svojho blížneho, je v tme a v tme chodí; nevie, kam ide, lebo tma mu oslepila oči.
062	1JO	002	012	Píšem vám to, deti moje, lebo sú vám odpustené hriechy pre meno Ježiša, vášho záchrancu.
062	1JO	002	013	A píšem to aj vám, otcovia, lebo ste poznali toho, ktorý je od počiatku. A vám, mládenci, píšem, aby ste zvíťazili nad Zlým.
062	1JO	002	014	Napísal som vám to deti, lebo ste poznali Otca. Napísal som vám otcovia, lebo ste poznali toho, ktorý je od počiatku. Napísal som vám, mládenci, lebo ste silní, pôsobí vo vás Božie slovo, a preto ste zvíťazili nad tým Zlým.
062	1JO	002	015	Nemilujte svet, ani veci tohto sveta. Láska k Bohu a láska k svetu sa vylučujú.
062	1JO	002	016	Nič z toho, čo je na svete – po čom dychtí človek, po čom žiadostivo pozerajú jeho oči a na čom si v živote zakladá – nie je z Otca, ale zo sveta.
062	1JO	002	017	Svet s jeho žiadosťami sa pominie, ale ten, kto koná Božiu vôľu, bude žiť naveky.
062	1JO	002	018	Deti moje, posledné časy tohto sveta sú tu; to znamená, že prichádza Antikrist. Veď už stretávame mnohých Kristových odporcov: nepochybný dôkaz, že koniec sveta je blízko.
062	1JO	002	019	Vyšli z nášho stredu, ale svojím odchodom dokázali, že k nám vlastne nikdy ani nepatrili. Inak by zostali s nami.
062	1JO	002	020	Vás však vedie Svätý Duch a máte poznanie.
062	1JO	002	021	Písal som vám to, lebo viete, čo je pravda a žiadna lož nemôže pochádzať z pravdy.
062	1JO	002	022	Kto je teda klamár? Ten, kto popiera, že Ježiš je Kristus – Záchranca. Stavia sa na miesto Krista a so Synom zavrhuje aj Otca.
062	1JO	002	023	Kto popiera Syna, nemá ani Otca, ale kto sa priznáva k Synovi, priznáva sa aj k Otcovi.
062	1JO	002	024	Pridŕžajte sa toho, čo ste počuli od počiatku. Ak v tom zotrváte, zotrváte aj v Synovi a Otcovi.
062	1JO	002	025	A to je to, čo nám sľúbil – večný život.
062	1JO	002	026	Ale už dosť o tých, ktorí vás chcú zmiasť. Nie je potrebné, aby som vám to zvlášť zdôvodňoval.
062	1JO	002	027	Kristov Duch, ktorého ste prijali, vás učí rozlišovať medzi pravdou a lžou. A v tom buďte pevní.
062	1JO	002	028	Áno, deti moje milé, zostávajte v Kristovom Duchu a nemusíte sa báť, že budete zahanbení, keď Kristus znova príde na tento svet.
062	1JO	002	029	Vieme, že Boh je spravodlivý, a každý, kto koná spravodlivo, sa z neho narodil.
062	1JO	003	001	Ako veľmi nás náš nebeský Otec miluje! Prijal nás za synov a dcéry, a my nimi naozaj sme. Ľudia nás často nechápu, lebo nepoznajú Boha.
062	1JO	003	002	Áno, moji milovaní, už teraz sme jeho deťmi, ale nevieme si predstaviť, ako nás Boh ešte pretvorí. Vieme však, že Kristus príde a uvidíme ho v celom jeho majestáte a budeme ako on.
062	1JO	003	003	Každý, kto má v neho túto nádej, vyhýba sa všetkému zlu a usiluje sa byť čistý ako on.
062	1JO	003	004	Kto hreší, stavia sa proti Bohu, lebo hriech je porušením Božieho zákona.
062	1JO	003	005	Viete, že Boží Syn prišiel, aby nás oslobodil od hriechu. A uňho nemá nijaký hriech miesto.
062	1JO	003	006	A kto sa drží Krista, vyhýba sa hriechu. Kto sa zahráva s hriechom, Krista nepozná, ani mu nerozumie.
062	1JO	003	007	Deti moje, nedajte sa nikým oklamať. Ten, kto koná podľa Božej vôle, je spravodlivý, ako je spravodlivý aj Kristus.
062	1JO	003	008	Ten, kto hreší, je podobný diablovi, ktorý sa odjakživa stavia proti Bohu. Boží Syn prišiel preto, aby maril diablovo dielo.
062	1JO	003	009	Kto sa stal Božím dieťaťom, vyhýba sa hriechu, lebo v ňom pôsobí Boh, a ani nemôže hrešiť, lebo sa narodil z Boha.
062	1JO	003	010	Podľa toho sa pozná, komu patrí – kto sa dopúšťa bezprávia a nemiluje brata, nepatrí Bohu.
062	1JO	003	011	Keď ste prvý raz počuli o Kristovi, počuli ste takisto, že sa máme navzájom milovať.
062	1JO	003	012	Pozrime sa na Kaina. Priklonil sa k zlému a zabil svojho brata. Prečo ho zabil? Lebo mu bol tŕňom v oku jeho príkladný život a jeho vlastné skutky boli zlé.
062	1JO	003	013	Preto sa nečudujte, keď vás mnohí nenávidia.
062	1JO	003	014	Vieme, že už nepodliehame vláde smrti, ale vláde života, lebo sa navzájom milujeme.
062	1JO	003	015	Kto nenávidí, rozsieva smrť a stráca podiel na večnom živote.
062	1JO	003	016	Pravú lásku nám ukázal Kristus tým, že za nás obetoval vlastný život. To nás zaväzuje, aby sme aj my boli ochotní položiť život za brata.
062	1JO	003	017	Ak má niekto hojnosť a nedbá, že jeho brat je v núdzi, márne tvrdí, že miluje Boha.
062	1JO	003	018	Nemilujme iba slovami, ale skutkom a pravdou.
062	1JO	003	019	Taká láska nám dá vnútornú istotu, že konáme podľa Božej vôle a upokojí naše svedomie.
062	1JO	003	020	A ak nás aj naše svedomie obviňuje, Boh je väčší ako naše svedomie a vie o nás všetko.
062	1JO	003	021	Milovaní, ak nás svedomie neobviňuje, máme v Bohu istotu
062	1JO	003	022	a smieme mu so smelou dôverou predkladať svoje prosby a očakávať, že ich splní.
062	1JO	003	023	Čo nám to teda Boh prikazuje? Aby sme verili, že Ježiš Kristus je Boží Syn, a aby sme sa milovali navzájom.
062	1JO	003	024	Kto si takto počína, zostáva v Bohu a Boh v ňom. A o tejto jednote s Bohom nás uisťuje Svätý Duch, ktorého nám daroval.
062	1JO	004	001	Moji milovaní, neverte každému duchu, ale overte si, či pochádza od Boha, veď do sveta vyšlo mnoho falošných duchov.
062	1JO	004	002	Božieho Ducha poznáte takto: každý duch, ktorý vyznáva, že sa Boh v Ježišovi Kristovi stal človekom, je z Boha.
062	1JO	004	003	Kto túto istotu odmieta, nehovorí v Božom mene. Je na strane Kristovho nepriateľa, ktorý už pôsobí na svete.
062	1JO	004	004	Deti moje, váš život pramení z Boha, preto odolávate ich vplyvu. Veď ten, ktorý je vo vašom srdci je väčší ako ten, ktorý je na svete.
062	1JO	004	005	Oni sú pravými deťmi svojej doby, preto hovoria to, čo ľuďom vyhovuje a čo ľudia radi počujú.
062	1JO	004	006	My sme však Božie deti, a kto to s Bohom myslí vážne, počúva nás. Naše svedectvo vám pomôže spoľahlivo odlíšiť pravdu od lži.
062	1JO	004	007	Milovaní, milujme sa navzájom, lebo láska pramení z Boha. Každý, kto miluje, narodil sa z Boha a Boha pozná.
062	1JO	004	008	Kto však nemiluje, nevie o Bohu nič, lebo Boh je láska.
062	1JO	004	009	Ako veľmi nás Boh miluje, dokázal tým, že poslal na zem svojho jediného Syna, aby sa nám stal zdrojom života.
062	1JO	004	010	Na počiatku teda stojí Božia láska a obeť zmierenia za naše hriechy, a tam sa rodí naša láska k Bohu.
062	1JO	004	011	Ak nás teda Boh tak miluje, zaväzuje to aj nás k vzájomnej láske.
062	1JO	004	012	Boha nikto nikdy nevidel, ale ak sa navzájom milujeme, prebýva v nás a jeho láska v nás dosiahla svoj cieľ.
062	1JO	004	013	Iba Duch Svätý nás môže uistiť, že zostávame v Bohu a Boh v nás.
062	1JO	004	014	Videli sme a svedčíme, že Otec poslal Syna, aby zachránil svet.
062	1JO	004	015	Kto vyznáva, že Ježiš je Boží Syn, otvoril sa jeho pôsobeniu a je s ním zajedno.
062	1JO	004	016	Poznáme Božiu lásku a spoliehame sa na ňu. Boh je láska a ten, kto miluje, zostáva s Bohom v živom spojení.
062	1JO	004	017	Božia láska nám dáva istotu, že sa nemusíme báť jeho súdu, lebo aký je on, takí sme aj my na tomto svete.
062	1JO	004	018	Kde je láska, tam mizne strach, lebo kto má strach, bojí sa trestu, a kto sa bojí, nie je dokonalý v láske.
062	1JO	004	019	My milujeme, lebo on nás miloval prvý.
062	1JO	004	020	Kto vystavuje na obdiv svoju lásku k Bohu a nenávidí brata, klame iných aj seba. Keď nemiluje brata, ktorého má pred očami, ako môže milovať Boha, ktorého nevidí?
062	1JO	004	021	Kristus nám prikazuje, aby ten, kto miluje Boha, miloval aj svojho brata.
062	1JO	005	001	Kto verí, že Ježiš je Spasiteľ, patrí do Božej rodiny, a kto miluje Otca, miluje aj jeho deti.
062	1JO	005	002	Naša vzájomná láska prezrádza, ako milujeme a poslúchame Boha.
062	1JO	005	003	Jeho prikázania nie sú ťažké, ak ich zachovávame z lásky.
062	1JO	005	004	Každé Božie dieťa víťazí nad svetom. Víťazstvo v tomto zápase prináša viera.
062	1JO	005	005	Kto iný môže premáhať svet, ak nie ten, kto verí, že Ježiš je Boží Syn?
062	1JO	005	006	Vo viere, že sme zachránení, nás utvrdzujú tri skutočnosti: to, že sa dal Ježiš pokrstiť, akoby bol hriešnik; to, že namiesto nás zomrel na kríži ako zločinec, a to, že sme dostali Ducha Svätého, ktorý nám to potvrdzuje.
062	1JO	005	007	Máme teda troch svedkov:
062	1JO	005	008	Ducha Svätého, vodu a krv a tí traja svedčia zhodne.
062	1JO	005	009	Ak prijímame svedectvo ľudí, prečo neveriť tomu, čo o svojom Synovi hovorí Boh?
062	1JO	005	010	Kto teda verí v Ježiša ako v Božieho Syna, dáva za pravdu Bohu. Kto Bohu neverí, robí z neho luhára, lebo odmieta svedectvo o Synovi.
062	1JO	005	011	Kto prijíma toto svedectvo, stojí na prahu večného života.
062	1JO	005	012	Dvere nám otvoril Boží Syn. Bez neho dovnútra nevojdeme.
062	1JO	005	013	To je zmysel môjho listu, aby ste mali istotu, že ak veríte v Božieho Syna, máte večný život.
062	1JO	005	014	Môžeme si však byť istí aj tým, že už dnes nás počuje, ak o niečo prosíme v zhode s jeho vôľou.
062	1JO	005	015	A nielen počuje, ale dáva nám to, o čo ho prosíme.
062	1JO	005	016	Ak vidíte, že brat hreší, proste zaňho, aby nestratil život. Ale nemyslite si, že modlitbami zachránite človeka, ktorý sa zatvrdil a odmieta robiť pokánie.
062	1JO	005	017	Každá neposlušnosť je hriech, ale hriech bez pokánia vedie k smrti.
062	1JO	005	018	Vieme, že kto je naozaj Božie dieťa, nezostáva v hriechu, lebo ho Boží Syn ochraňuje, a ten Zlý naňho nemá právo.
062	1JO	005	019	A tak vieme, že sme z Boha a že celý svet je pod mocou toho Zlého.
062	1JO	005	020	Boží Syn, Ježiš Kristus, prišiel, aby sme v ňom poznali záchrancu, a dal nám aj schopnosť rozoznávať, kto je pravý Boh. On je ten pravý Boh a darca večného života.
062	1JO	005	021	Preto, moji milovaní, chráňte sa všetkého, čo by mohlo vypudiť Boha z vašich sŕdc.
#
# BOOK	063	2JO	2 John	2 Jána
063	2JO	001	001	Ja, starší, píšem Bohom vyvolenej pani a všetkým jej deťom.
063	2JO	001	002	Milujem vás spolu so všetkými, ktorí poznali pravdu, čo žije v našich srdciach a zostane tu večne. A nielen pravda, ale aj láska, zľutovanie a pokoj od Boha Otca a Ježiša, jeho Syna.
063	2JO	001	004	Teším sa, že niektorí z vás žijú podľa Božích prikázaní.
063	2JO	001	005	Nebude to nič nové, pripomeniem len to, čo už dávno viete:
063	2JO	001	006	Milujme sa navzájom, ako nás tomu učil Ježiš Kristus.
063	2JO	001	007	Láska a poslušnosť sú našou jedinou ochranou pred zvodcami, ktorých je dnes všade plno. Kto popiera, že Ježiš Kristus je Boží Syn, ktorý sa stal človekom, je zvodca a Kristov nepriateľ.
063	2JO	001	008	Dbajte, aby nevyšlo nazmar to, čo sme spoločne vybojovali, a aby ste napokon o všetko neprišli.
063	2JO	001	009	Komu nestačí Kristovo učenie a púšťa sa do špekulácií, vzďaľuje sa od Boha. Kto sa Kristovho učenia pridŕža, je v spojení s Bohom Otcom aj so Synom.
063	2JO	001	010	Ak príde niekto s iným učením, zavrite pred ním dvere a nedajte mu príležitosť.
063	2JO	001	011	Kto mu ju dáva, stáva sa jeho spoluvinníkom.
063	2JO	001	012	Mám ešte mnohé na srdci, ale nechcem to zveriť papieru. Dúfam, že sa k vám dostanem a osobne sa pozhovárame a vzájomne potešíme.
063	2JO	001	013	Pozdravujú vás všetci tunajší kresťania.
#
# BOOK	064	3JO	3 John	3 Jána
064	3JO	001	001	Ján, starší, milovanému Gájovi!
064	3JO	001	002	Môj milovaný, uisťujem ťa o svojej láske a modlím sa, aby sa ti vo všetkom darilo a aby si bol zdravý, ako je zdravá tvoja duša.
064	3JO	001	003	Nesmierne som sa zaradoval, keď mi niektorí bratia, ktorí sa u mňa zastavili, porozprávali, že svojím životom verne nasleduješ pravdu.
064	3JO	001	004	Nič ma tak nepoteší ako správa, že sa moje deti držia Kristovej pravdy.
064	3JO	001	005	Môj milovaný, konáš naozaj záslužnú a dobrú prácu, že sa staráš o bratov, ktorí navštívia váš zbor.
064	3JO	001	006	Všade rozprávajú o tvojej láske. Robíš dobre, keď ich vybavíš na ďalšiu cestu, ako sa patrí na Božích služobníkov.
064	3JO	001	007	Pracujú predsa pre Krista, a preto neprijímajú podporu od neveriacich.
064	3JO	001	008	Pre takých ľudí máme mať otvorené dvere, a tak prispievať k šíreniu pravdy.
064	3JO	001	009	Napísal som vášmu zboru list, ale Diotrefes, ktorý chce mať medzi vami vždy prvé aj posledné slovo, nás neuznáva.
064	3JO	001	010	Keď prídem k vám, budem ho volať na zodpovednosť za to, že nás tak nepekne ohovára, neprijíma našich bratov, ba dokonca bráni tým, ktorí sa ich ujímajú, a vylučuje ich zo zboru.
064	3JO	001	011	Môj milovaný, nespravuj sa podľa zlého, ale drž sa dobrého. Kto koná podľa Božej vôle, je jeho dieťaťom. Kto koná svojvoľne, Boha nepozná.
064	3JO	001	012	O Demetriovi vydávajú všetci dobré svedectvo a jeho príkladný život potvrdzuje Božiu pravdu. Aj my sa zaňho zaručujeme a vieš, že naše svedectvo je spoľahlivé.
064	3JO	001	013	Rád by som napísal ešte viac, ale je to zbytočné,
064	3JO	001	014	lebo dúfam, že sa čoskoro uvidíme a dôkladne sa o všetkom pozhovárame. Nech ti srdce napĺňa pokoj. Pozdravujú ťa priatelia a aj ty pozdrav všetkých bratov.
#
# BOOK	065	JUD	Jude	Júdov
065	JUD	001	001	Júda, služobník Pána Ježiša Krista, Jakubov brat, píše tým, ktorých si Pán Boh povolal, miluje a pre Pána Ježiša Krista chráni.
065	JUD	001	002	Želám vám, aby ste pociťovali čoraz viac milosti, pokoja a lásky.
065	JUD	001	003	Moji milovaní, tak veľmi som túžil napísať vám o našom spoločnom spasení, ale teraz cítim, že je potrebné, aby som vás povzbudil v zápase o vieru, ktorá bola raz navždy darovaná Božiemu ľudu.
065	JUD	001	004	Vkradli sa totiž medzi vás ľudia, ktorí si Pána Boha vôbec nevážia a jeho milosť zneužívajú a oddávajú sa zvrátenému životu. O takých ľuďoch sa už dávno napísalo, že sú odsúdení, pretože sa vzopreli nášmu jedinému Vládcovi a Pánovi – Ježišovi Kristovi.
065	JUD	001	005	Pripomínam vám to, čo už viete: Hoci Pán Boh zachránil Izraelitov tým, že ich vyviedol z Egypta, predsa potom zahubil všetkých tých, ktorí mu nedôverovali a neposlúchali ho.
065	JUD	001	006	Ba aj anjelov, ktorí sklamali vo svojom vznešenom postavení, Pán Boh vyhostil zo svojej blízkosti a drží ich vo večných putách v temnote do dňa súdu.
065	JUD	001	007	Podobne obyvatelia Sodomy a Gomory a okolitých miest, ktorí šli cestou mravnej neviazanosti a zvrátenosti, sú stále výstražným príkladom hrozného konca vo večnom ohni.
065	JUD	001	008	Aj títo falošní kresťania sa správajú podobne: zapadli hlboko do hriechu, zneužívajú svoje telá, pohŕdajú akoukoľvek autoritou a rúhajú sa nadpozemským mocnostiam.
065	JUD	001	009	A jednako ani sám archanjel Michal sa neodvážil vyniesť nad satanom potupný súd. Keď sa s ním hádal o Mojžišovo telo, povedal iba: „Nech ťa Pán potrestá!“
065	JUD	001	010	Títo poblúdilci si však pokojne robia žarty z toho, čo nechápu. Tomu, čo poznajú svojimi pudmi, podliehajú ako nerozumné zvieratá, a to ich vedie do skazy.
065	JUD	001	011	Beda im! Dali sa na Kainovu cestu, ktorý nedbal na Božie príkazy a napokon sa stal vrahom vlastného brata. Podobne ako Balám sú schopní zradiť Božiu pravdu za peniaze. Odsúdili sa na záhubu, lebo sa vzopreli proti Pánu Bohu podobne ako Kórach, ktorý túžil po nadvláde.
065	JUD	001	012	Pri vašom bratskom stolovaní sa títo ľudia bez hanby prejedajú, lebo myslia iba na seba, a tak sa stávajú škvrnami vášho spoločenstva. Sú ako mraky bez dažďa hnané vetrom sem a tam ako jesenné stromy bez ovocia, mŕtve a vyvrátené.
065	JUD	001	013	Sú ako divoké morské vlny vyplavujúce vlastnú špinu, sú ako bludné hviezdy, ktoré sa stratili v temnote vesmíru.
065	JUD	001	014	O takých ľuďoch prorokoval Enoch zo siedmej generácie po Adamovi: „Pán príde s mnohými tisícami anjelov,
065	JUD	001	015	aby všetkých súdil a bezbožných hriešnikov trestal za ich neveru, zlé správanie aj tvrdé slová voči Pánu Bohu.“
065	JUD	001	016	Týmto ľuďom nie je nič dobré, stále reptajú na svoj údel a robia všetko, čo sa im zachce. Vedú spupné reči a lichotia ľuďom, ak z toho majú prospech.
065	JUD	001	017	Ale vy, moji milovaní, pamätajte na slová Ježišových apoštolov,
065	JUD	001	018	ktorí nám predpovedali, že sa v poslednom čase zjavia ľudia, ktorí sa budú posmievať Božej pravde. Ich jediným cieľom je „užívať si život“, ako sa len dá.
065	JUD	001	019	Spôsobujú roztržky, sú to ľudia ovládaní vlastnými pudmi a nie Božím duchom.
065	JUD	001	020	Ale vy, moji milovaní, budujte svoj život na základoch dokonalej viery
065	JUD	001	021	a modlite sa v sile Svätého Ducha. Zotrvávajte v Božej láske a trpezlivo čakajte na večný život daný z milosti nášho Pána Ježiša Krista.
065	JUD	001	022	Povzbudzujte a presviedčajte tých, ktorí ešte pochybujú,
065	JUD	001	023	a tých, ktorí sa zmietajú v ohni vlastných vášní, z neho vytrhnite. Majte zľutovanie aj s tými, ktorí ťažko zhrešili, pomáhajte im nájsť Pána svojou láskavosťou, ale dbajte, aby ste sa sami nepoškvrnili ich hriechom.
065	JUD	001	024	Pán Boh má moc uchrániť vás od každého poklesku a priviesť čistých a dokonalých do svojej slávy vo večnej radosti.
065	JUD	001	025	Jemu, jedinému Pánu Bohu, ktorý nás v Pánovi Ježišovi zachránil, nech je sláva, majestát, vláda aj moc od počiatku vekov, teraz aj naveky! Amen!
#
# BOOK	066	REV	Revelation	Zjavenie
066	REV	001	001	Toto je zjavenie Ježiša Krista, ktoré mu dal Boh, aby ukázal svojim služobníkom, čo sa má onedlho stať. Prostredníctvom anjela to všetko ukázal svojmu služobníkovi Jánovi.
066	REV	001	002	Ten dosvedčuje, že to všetko videl a zachytil ako Božie slovo, ktoré mu zjavil Ježiš Kristus.
066	REV	001	003	Šťastný je ten, ktorý číta prorocké slová tejto knihy, aj tí, ktorí ich počúvajú a konajú podľa nich, lebo čas, ktorý Boh určil, aby sa toto všetko stalo, je blízko.
066	REV	001	004	Toto píše Ján siedmim zborom v Malej Ázii. Želám vám milosť a pokoj od toho, ktorý je, ktorý bol a ktorý príde. A takisto vám želám milosť a pokoj od Svätého Ducha, ktorý zastupuje pred Božím trónom každý váš zbor,
066	REV	001	005	aj od Ježiša Krista, verného svedka, ktorý prvý vstal z mŕtvych a vládne nad všetkými pozemskými panovníkmi. Jemu, ktorý nás miluje a svojou smrťou na kríži nás oslobodil od hriechov,
066	REV	001	006	dal nám podiel na svojom kráľovstve a urobil nás kňazmi slúžiacimi Bohu, jeho Otcovi, patrí sláva i vláda na večné veky. Amen.
066	REV	001	007	Pozrite, prichádza v oblakoch! Každý ho uvidí, aj tí, ktorí ho pribili na kríž, a budú pre neho nariekať všetci ľudia na zemi. Áno, tak to bude!
066	REV	001	008	„Ja som Alfa i Omega, počiatok i koniec,“ hovorí Pán, Všemohúci Boh, ktorý je, ktorý bol a ktorý príde.
066	REV	001	009	Ja, váš brat Ján, spolu s vami znášam útrapy i prenasledovanie. Podobne ako vy trpezlivo čakám, že Ježiš Kristus znova príde, a potom budem mať spolu s vami podiel na jeho kraľovaní. Pretože som zvestoval Božie Slovo a verejne svedčil o Pánu Ježišovi, vypovedali ma na ostrov Patmos.
066	REV	001	010	Raz v Pánov deň ma uchvátil Boží Duch a zrazu som počul, ako mi za chrbtom zaznel hlas, mocný ako zatrúbenie poľnice:
066	REV	001	011	„Všetko, čo vidíš, zapíš do knihy a pošli to siedmim zborom v Malej Ázii: do Efezu, Smyrny, Pergama, Tyatír, Sárd, Filadelfie a Laodicei!“
066	REV	001	012	Obrátil som sa, aby som videl, kto sa to so mnou zhovára. A tu som zazrel sedem zlatých svietnikov.
066	REV	001	013	Uprostred nich stál ktosi pripomínajúci Syna človeka. Bol zahalený do dlhého plášťa a cez prsia prepásaný zlatou šerpou.
066	REV	001	014	Vlasy mal biele ako vlna a bieloskvúce ako sneh. Oči mu žiarili ako plameň ohňa
066	REV	001	015	a nohy sa mu jagali ako roztavené zlato. Hlas mu burácal ako morský príboj.
066	REV	001	016	V pravej ruke držal sedem hviezd a z úst mu vychádzal ostrý dvojsečný meč. A celá tvár mu žiarila ako slnko, keď svieti v plnej sile.
066	REV	001	017	Keď som ho uvidel, padol som k jeho nohám ako mŕtvy. Ale on mi položil na hlavu pravú ruku a povedal: „Neboj sa! Ja som Prvý i Posledný
066	REV	001	018	a Živý. Bol som mŕtvy, ale teraz som živý na veky vekov a mám kľúče od smrti i od pekla.
066	REV	001	019	Napíš teda, čo si videl, čo je i čo sa má stať potom.
066	REV	001	020	Tajomstvo siedmich hviezd, ktoré si videl v mojej pravici, a siedmich zlatých svietnikov je toto: sedem hviezd sú predstavení siedmich zborov a sedem svietnikov je tých sedem zborov.“
066	REV	002	001	Predstavenému zboru v Efeze napíš: Ten, ktorý vo svojej pravici drží sedem hviezd a prechádza sa pomedzi sedem zlatých svietnikov, odkazuje vášmu zboru:
066	REV	002	002	„Viem, koľko dobra konáte, viem o všetkom vašom úsilí a poznám aj vašu vytrvalosť. Je veľmi správne, že neznesiete medzi sebou zlých a že ste sa nedali zviesť falošnými apoštolmi, ale ste ich vyskúšali a odhalili ich lži.
066	REV	002	003	Ste vytrvalí, trpeli ste pre moje meno a neochabli ste.
066	REV	002	004	Ale jedno vám vyčítam, že ste opustili svoju prvú lásku.
066	REV	002	005	Len si spomeňte, z akej výšky ste klesli – zmeňte sa a konajte ako prv. Ak nie, prídem a pohnem váš svietnik z jeho miesta.
066	REV	002	006	Ale dobre robíte, že nenávidíte konanie mikulášencov, ktoré aj ja nenávidím.
066	REV	002	007	Počúvajte pozorne, čo Duch hovorí zborom: tomu, kto zvíťazí, dám jesť zo stromu života, ktorý je v Božom raji.“
066	REV	002	008	Predstavenému zboru v Smyrne napíš: Tento odkaz je od toho, ktorý je Prvý i Posledný, ktorý bol mŕtvy, ale teraz žije:
066	REV	002	009	„Viem o vašom utrpení aj o vašej chudobe – ale v skutočnosti ste bohatí. Viem aj o tom, ako vás osočujú tí, ktorí sa pokladajú za pravoverných Židov, ale sú vlastne zberbou satanovou.
066	REV	002	010	Nebojte sa utrpenia, ktoré ešte príde. Diabol uvrhne niektorých z vás aj do väzenia a desať dní bude skúšať vašu vernosť. Buďte verní až do smrti a dám vám cenu víťazov: večný život.
066	REV	002	011	Počúvajte pozorne, čo Duch hovorí zborom: kto zvíťazí, ten druhej – večnej smrti nepodľahne.“
066	REV	002	012	Predstavenému zboru v Pergame napíš: Tento odkaz je od toho, ktorý má ostrý dvojsečný meč:
066	REV	002	013	„Viem, že bývate v meste, kde tróni satan. A predsa sa pevne pridŕžate môjho mena a nezapreli ste vieru vo mňa ani vtedy, keď môjho verného svedka Antipasa zabili u vás, kde býva satan.
066	REV	002	014	Mám proti vám len to, že trpíte medzi sebou zástancov Balámovho učenia. Ako Balám učil Baláka zvádzať synov Izraela, aby sa zúčastnili na modlárskych hostinách a aby smilnili,
066	REV	002	015	tak aj medzi vami sú niektorí zástancovia učenia mikulášencov, ktorých skutky nenávidím.
066	REV	002	016	Preto robte pokánie, lebo ak nie, prídem k vám a budem s nimi bojovať mečom svojich úst.
066	REV	002	017	Počúvajte pozorne, čo Duch hovorí zborom: tomu, kto zvíťazí, dám jesť zo skrytej manny a dám mu biely kamienok a na tom kamienku je vyryté nové meno, ktoré nepozná nik, iba ten, kto ho dostane.“
066	REV	002	018	Predstavenému zboru v Tyatirách napíš: Toto hovorí Syn Boží, ktorý má oči ako plameň ohňa a nohy ako roztavený kov:
066	REV	002	019	„Viem o vašich dobrých skutkoch, láske a viere, službe i vytrvalosti a viem, že v tom všetkom čoraz väčšmi rastiete.
066	REV	002	020	Ale mám proti vám to, že trpíte medzi sebou ženu Jezábel, ktorá sa vydáva za prorokyňu a svojím učením zvádza mojich služobníkov, aby smilnili a jedli mäso obetované modlám.
066	REV	002	021	Dal som jej čas, aby robila pokánie, ale nechce sa odvrátiť od svojho smilstva.
066	REV	002	022	Potrestám ju ťažkou chorobou a na tých, ktorí s ňou cudzoložia, dopustím veľké súženie, ak sa neodvrátia od toho, čo s ňou napáchali,
066	REV	002	023	a jej deti zahubím. Tak spozorujú všetky zbory, že ja vidím do vnútra i do srdca človeka, a každému z vás odplatím podľa vašich činov.
066	REV	002	024	Vám ostatným v Tyatirách, ktorí neprijímate toto učenie a ktorí ste nepoznali to, čomu vravia ‚satanove hlbiny‘, vravím: Nekladiem na vás iné bremeno,
066	REV	002	025	len sa pevne držte toho, čo máte, kým neprídem.
066	REV	002	026	Tomu, kto zvíťazí a až do konca bude žiť a konať podľa mojej vôle, dám moc nad národmi zeme.
066	REV	002	027	Bude nad nimi vládnuť železnou rukou a rozbijú sa na márne kúsky ako hlinené hrnce.
066	REV	002	028	A ako mi Otec dal moc, tak ju dám každému, kto vytrvá vo viere. Znamením tejto moci bude ranná hviezda, ktorú mu darujem.
066	REV	002	029	Počúvajte pozorne, čo Duch hovorí zborom.“
066	REV	003	001	Predstavenému zboru v Sardách napíš: Tento odkaz je od toho, ktorý dáva plnosť Ducha Božieho a má sedem hviezd: „Viem o všetkom, čo robíte. Máte povesť živého zboru, ale v skutočnosti ste mŕtvi.
066	REV	003	002	Prebuďte sa a posilnite tých, v ktorých zostalo ešte trocha života. Mnohé vaše činy v Božích očiach neobstoja.
066	REV	003	003	Rozpomeňte sa teda, ako ste moje slovo prijali a počuli, zachovávajte ho a robte pokánie. Ak nebudete bdieť, prekvapím vás nečakane ako zlodej: nebudete ani tušiť, kedy prídem.
066	REV	003	004	Predsa však zostali v Sardách niekoľkí, ktorí si nepoškvrnili odev. Tí budú chodiť so mnou v bielych šatách, lebo sú toho hodní.
066	REV	003	005	Kto zvíťazí, bude oblečený do bielych šiat a jeho meno nevymažem z knihy života, ale priznám sa k nemu pred svojím Otcom a pred jeho anjelmi.
066	REV	003	006	Počúvajte pozorne, čo Duch hovorí zborom.“
066	REV	003	007	Predstavenému zboru vo Filadelfii napíš: Tento odkaz je od Svätého a Pravdivého, ktorý má ako Dávidov potomok kľúč od Božieho kráľovstva. Keď on otvára, nik nezatvorí, a keď on zatvára, nik neotvorí:
066	REV	003	008	„Viem o vašich činoch. Otvoril som pred vami dvere, ktoré nikto nemôže zavrieť. Hoci nie ste veľmi silní, zachovali ste moje slovo a nezapreli ste moje meno.
066	REV	003	009	Pozorujte, čo sa stane. Prídu za vami ľudia, ktorí zo seba budú robiť zbožných ľudí, no budú to luhári a satanovi prisluhovači. Prinútim ich, aby prišli, hlboko sa pred vami poklonili a uznali, že som si vás zamiloval.
066	REV	003	010	Pretože ste zachovali moje slovo a vytrvali, aj ja vás zachovám v hodine skúšky, ktorá má prísť na celý svet a preskúša obyvateľov zeme.
066	REV	003	011	Prídem čoskoro. Držte sa toho, čo máte, aby vás nik nepripravil o veniec víťazov.
066	REV	003	012	Toho, kto zvíťazí, urobím stĺpom v chráme svojho Boha: nikdy z neho už nevyjde. Napíšem naň meno svojho Boha a meno mesta svojho Boha, nového Jeruzalema, ktorý zostupuje z neba od môjho Boha, a aj svoje nové meno.
066	REV	003	013	Počúvajte pozorne, čo Duch hovorí zborom.“
066	REV	003	014	Predstavenému zboru v Laodicei napíš: Tento odkaz je od toho, ktorého meno je Amen, verný a pravdivý Svedok, Počiatok Božieho stvorenia:
066	REV	003	015	„Viem o všetkých vašich činoch. Nie ste studení, ani horúci. Kiežby ste boli jedno alebo druhé!
066	REV	003	016	Ale keďže ste vlažní, ani studení, ani horúci, vypľujem vás zo svojich úst.
066	REV	003	017	Hovoríte: ‚Sme bohatí, máme všetkého dosť, nič nepotrebujeme.‘ A neviete, že ste v skutočnosti úbohí, poľutovaniahodní, chudobní, slepí a nahí.
066	REV	003	018	Radím vám, kúpte si odo mňa rýdze zlato prepálené ohňom, ktoré vás skutočne obohatí, i biele šaty, aby ste zakryli svoju hanebnú nahotu. A kúpte si aj masť, ktorá vylieči vaše slepé oči.
066	REV	003	019	Tých, ktorých milujem, karhám a trescem. Spamätajte sa teda a robte pokánie.
066	REV	003	020	Pozor! Stojím pri vašich dverách a klopem. Kto by počul môj hlas a otvoril dvere, vojdem k nemu a budeme spoločne večerať.
066	REV	003	021	Kto zvíťazí, usadím ho vedľa seba na svojom tróne, ako som aj ja zvíťazil a zasadol som so svojím Otcom na jeho tróne.
066	REV	003	022	Počúvajte pozorne, čo Duch hovorí zborom.“
066	REV	004	001	Potom som videl dokorán otvorené dvere do neba a ten istý hlas, ktorý predtým ku mne prehovoril a znie ako trúbenie poľnice, na mňa zasa zavolal: „Vystúp sem hore a ukážem ti, čo sa má stať v budúcnosti!“
066	REV	004	002	Vtom ma ovládol Boží Duch a videl som na nebi trón a na ňom sedieť kohosi,
066	REV	004	003	kto sa skvel ako jaspis alebo karneol. Nad trónom sa klenula smaragdovozelená dúha.
066	REV	004	004	Okolo trónu bolo dvadsaťštyri trónov a na nich sedelo dvadsaťštyri starcov v bielych rúchach a so zlatými vencami na hlavách.
066	REV	004	005	Z trónu šľahali blesky a zaznievali hlasy a hromy. Pred trónom horelo sedem fakieľ, predstavujúcich sedem Božích duchov,
066	REV	004	006	a rozprestieralo sa more trblietavé ako krištáľ. Pri samom tróne a okolo trónu boli štyri živé bytosti plné očí vpredu i vzadu.
066	REV	004	007	Prvá bytosť vyzerala ako lev, druhá sa ponášala na letiaceho orla.
066	REV	004	008	A každá z tých štyroch bytostí mala šesť krídel a na nich plno očí, ktoré hľadeli von i dovnútra. Bez prestania vo dne v noci volali: „Svätý, svätý, svätý Pán, Boh všemohúci, ktorý bol, ktorý je a ktorý príde!“
066	REV	004	009	A zakaždým, keď tie bytosti vzdajú česť, slávu a vďaku tomu, ktorý sedí na tróne a žije na veky vekov,
066	REV	004	010	padá tých dvadsaťštyri starcov na kolená pred tým, ktorý sedí na tróne, a klaňajú sa tomu, ktorý žije na veky vekov, hádžu vence pred trón a volajú:
066	REV	004	011	„Tebe, Pane a Bože náš, patrí všetka sláva, česť i moc! Ty si stvoril všetko, z tvojej vôle všetko vzniklo i trvá.“
066	REV	005	001	Videl som, že ten, čo sedí na tróne, drží v pravej ruke knihu popísanú zvnútra i zvonka a zapečatenú siedmimi pečaťami.
066	REV	005	002	Vtom som zazrel mohutného anjela, ktorý zvolal silným hlasom: „Kto je hodný, aby otvoril túto knihu a rozlomil jej pečate?“
066	REV	005	003	Ale nikto na nebi ani na zemi, ani pod zemou nemohol tú knihu otvoriť a nazrieť do nej.
066	REV	005	004	Veľmi som plakal, že sa nenašiel nik, kto by bol hodný otvoriť tú knihu a nazrieť do nej.
066	REV	005	005	Ale jeden zo starcov mi povedal: „Neplač! Ježiš, Lev z Júdovho kmeňa, potomok kráľa Dávida, zvíťazil! On rozlomí pečate a otvorí knihu.“
066	REV	005	006	Vtom som zazrel medzi trónom a tými štyrmi bytosťami a starcami stáť Baránka, akoby zabitého. Mal sedem rohov a sedem očí, to znamená sedem Božích duchov, poslaných do celého sveta.
066	REV	005	007	Pristúpil k tomu, ktorý sedel na tróne, a vzal knihu z jeho pravice.
066	REV	005	008	V tej chvíli štyri bytosti a dvadsaťštyri starcov padlo pred Baránkom na kolená. Každý mal harfu a zlatú nádobu naplnenú vôňou kadidla, čo sú modlitby Božieho ľudu.
066	REV	005	009	A spievali novú pieseň: „Si hodný prijať tú knihu a rozlomiť jej pečate, lebo si bol obetovaný a svojou krvou si Bohu vykúpil ľudí zo všetkých kmeňov, jazykov, národov a rás.
066	REV	005	010	Urobil si z nich kráľov a kňazov nášmu Bohu a oni budú vládnuť nad celým svetom.“
066	REV	005	011	Videl som, ako okolo trónu bytostí a starcov stoja myriady anjelov
066	REV	005	012	a volajú silným hlasom: „Hoden je Baránok, ten obetovaný, prijať moc, bohatstvo, múdrosť, silu, česť, slávu i chválu!“
066	REV	005	013	A všetko tvorstvo na nebi, na zemi, pod zemou i na mori i všetko, čo je v nich, počul som volať: „Tomu, ktorý sedí na tróne, i Baránkovi patrí chvála, česť, moc i sláva na veky vekov!“
066	REV	005	014	Štyri bytosti povedali: „Amen!“ a starci padli na kolená a klaňali sa.
066	REV	006	001	Tu som videl, ako Baránok rozlomil prvú zo siedmich pečatí, a počul som, ako jedna zo štyroch bytostí hromovým hlasom povedala: „Poď!“
066	REV	006	002	Vtom sa ukázal biely kôň a na ňom jazdec s lukom. Dali mu veniec víťaza, aby šiel a dobýjal.
066	REV	006	003	Keď baránok rozlomil druhú pečať, počul som, ako druhá z tých bytostí povedala. „Poď!“
066	REV	006	004	Tentoraz vybehol ohnivočervený kôň a na ňom jazdec ozbrojený veľkým mečom. Ten dostal moc vziať pokoj zo zeme, aby sa ľudia navzájom zabíjali.
066	REV	006	005	Keď rozlomil tretiu pečať, počul som, ako tretia bytosť povedala: „Poď!“ A tu vybehol čierny kôň a na ňom jazdec s váhami v rukách.
066	REV	006	006	A z kruhu tých štyroch bytostí som počul hlas: „Peceň pšeničného chleba za dennú mzdu alebo tri pecne jačmenného, ale olej a víno nechaj tak.“
066	REV	006	007	Keď rozlomil štvrtú pečať, počul som, ako štvrtá bytosť povedala: „Poď!“
066	REV	006	008	A tu vybehol kôň mŕtvolne bledej farby a na ňom sa niesla sama Smrť a svet mŕtvych šiel za ním. A bola im daná moc, aby štvrtinu zeme hubili vojnami, hladom, epidémiami a divou zemskou zverou.
066	REV	006	009	Keď Baránok rozlomil piatu pečať, zazrel som pod oltárom tých, ktorí boli umučení pre Božie slovo a pre svedectvo, ktoré vydali.
066	REV	006	010	Tí z celej sily volali: „Kedy už, Pane svätý a verný, vykonáš súd a prísne potrestáš obyvateľov zeme za to, že preliali našu krv?“
066	REV	006	011	Každý z nich dostal potom biele rúcho a povedali im, aby ešte trochu vyčkali, kým sa k nim nepripoja ďalší spoluslužobníci a bratia, ktorí majú byť usmrtení ako oni.
066	REV	006	012	Keď rozlomil šiestu pečať, nastalo veľké zemetrasenie, slnko sčernelo ako smútočné šaty a mesiac bol červený ako krv.
066	REV	006	013	Nebeské hviezdy začali padať na zem, ako keď figovník striasa na zem zrelé plody, keď ním lomcuje silný vietor.
066	REV	006	014	Nebo zmizlo pred očami, ako keď sa zavrie kniha, a všetky vrchy a ostrovy sa pohli zo svojho miesta.
066	REV	006	015	Kráľovia zeme a veľmoži aj vojvodcovia, boháči aj mocní, otroci aj slobodní, všetci utekali do hôr, aby sa schovali v jaskyniach a horských bralách.
066	REV	006	016	A volali: „Vrchy a skaly, zrúťte sa na nás a skryte nás pred tvárou toho, ktorý sedí na tróne, a pred hnevom Baránkovým!“
066	REV	006	017	Lebo prichádza deň ich súdu. Kto môže obstáť?
066	REV	007	001	Potom som videl, ako sa štyria anjeli postavili na štyri svetové strany a bránili všetkým štyrom vetrom, aby neviali ani na zem, ani na more, ani na nijaký strom.
066	REV	007	002	A na východe sa ukázal ešte iný anjel a držal v rukách pečať živého Boha. Volal na tých štyroch anjelov, ktorí mohli na zemi i na mori rozpútať všeobecnú skazu:
066	REV	007	003	„Neškoďte zemi, moru ani stromom, kým neoznačíme na čelách všetkých, ktorí slúžia nášmu Bohu!“
066	REV	007	004	A potom som počul počet označených: stoštyridsaťštyritisíc označených zo všetkých kmeňov Izraela, to znamená po dvanásťtisíc z každého z dvanástich kmeňov:
066	REV	007	005	z Júdovho, Rúbenovho, Gádovho,
066	REV	007	006	Aserovho, Neftalího, Manassesovho,
066	REV	007	007	zo Simeonovho, z Léviho, Izacharovho,
066	REV	007	008	zo Zabulonovho, z Jozefovho a Benjamínovho.
066	REV	007	009	Potom som videl taký veľký zástup, že by sa vôbec nedal spočítať; zo všetkých národov, kmeňov a rás a zaznievali v ňom všetky jazyky sveta. Všetci stáli pred Božím trónom a Baránkom, oblečení do bieleho rúcha s palmovými ratolesťami v rukách
066	REV	007	010	a mohutným hlasom volali: „Spása a záchrana sú od nášho Boha, ktorý sedí na tróne, a od Baránka.“
066	REV	007	011	A všetci anjeli stáli okolo trónu, okolo starcov i štyroch bytostí, padli na tvár pred trónom a volali:
066	REV	007	012	„Amen! Dobrorečenie, sláva i múdrosť, vďaka, česť, moc i sila patria nášmu Bohu na veky vekov! Amen!“
066	REV	007	013	Jeden zo starcov sa ma spýtal: „Vieš, kto sú tí v bielych rúchach a odkiaľ prišli?“
066	REV	007	014	Odpovedal som: „Pán môj, ty to vieš.“ Povedal mi: „To sú tí, ktorí prišli z veľkého prenasledovania, utrpenia a útlaku a sú očistení Kristovou krvou od každej poškvrny.
066	REV	007	015	Preto stoja pred Božím trónom a vo dne v noci slúžia v jeho chráme a sám Boh ich bude ochraňovať.
066	REV	007	016	Nebudú už trpieť hladom ani smädom, slnko ani iná páľava nebude na nich dorážať.
066	REV	007	017	Baránok, ktorý je pred trónom, bude ich pastierom; nasýti ich, privedie k prameňom vôd života a sám Boh im zotrie každú slzu z očí.“
066	REV	008	001	Keď Baránok rozlomil siedmu pečať, stíchlo celé nebo. Mlčanie trvalo asi pol hodiny.
066	REV	008	002	Zbadal som, ako siedmim anjelom, ktorí stáli pred trónom, dali sedem poľníc.
066	REV	008	003	Potom prišiel iný anjel a zastal pred oltárom so zlatou kadidelnicou. Množstvo kadidla zmiešal s modlitbami veriacich a položil ho na zlatý oltár pred trónom.
066	REV	008	004	Vôňa kadidla stúpala z nádoby v ruke anjela aj s modlitbami veriacich.
066	REV	008	005	Potom anjel naplnil kadidelnicu ohňom z oltára a hodil na zem. Vtom sa strhla búrka, blýskalo sa, hrmelo a nastalo veľké trasenie.
066	REV	008	006	Tých sedem anjelov sa pripravilo trúbiť.
066	REV	008	007	Zatrúbil prvý anjel. Nastalo krupobitie a na zem spadol krvavý oheň a spálil tretinu lesov i každé steblo trávy.
066	REV	008	008	Zatrúbil druhý anjel. Akoby sa do mora zrútil horiaci vrch. Tretina mora sa zmenila na krv
066	REV	008	009	a v nej zahynula tretina morského živočíšstva a potopila sa tretina lodí.
066	REV	008	010	Zatrúbil tretí anjel. Z neba zletela veľká hviezda, horiaca ako fakľa, a spadla na tretinu riek a na vodné pramene.
066	REV	008	011	Tá hviezda sa volala Palina. Tretina vôd úplne zhorkla a mnoho ľudí od tej horkej vody pomrelo.
066	REV	008	012	Zatrúbil štvrtý anjel. Slnko, mesiac aj hviezdy boli zasiahnuté a stratili tretinu svojho jasu. Deň i noc boli o tretinu tmavšie.
066	REV	008	013	Potom som zazrel orla, ako letí vysoko na nebi a volá mohutným hlasom: „Beda, beda, beda obyvateľom zeme, až zaznejú poľnice troch anjelov, ktorí ešte majú trúbiť!“
066	REV	009	001	Zatrúbil piaty anjel. Videl som, ako z neba spadla na zem ďalšia hviezda. Mala kľúč od pažeráka priepasti.
066	REV	009	002	Len čo sa priepasť otvorila, vyvalil sa z nej dym ako z obrovskej pece a zastrel slnko i všetko povetrie.
066	REV	009	003	Z dymu sa na zem vyrojili kobylky a dostali moc, akú majú pozemské škorpióny.
066	REV	009	004	Mali príkaz neškodiť tráve na zemi ani zeleni stromov, iba ľuďom, ktorí nemajú na čele Božie znamenie.
066	REV	009	005	Nesmeli však ľudí usmrcovať, iba trápiť päť mesiacov. Bolesť, čo spôsobujú, sa podobá uštipnutiu škorpióna.
066	REV	009	006	Vtedy budú ľudia túžiť po smrti, ale márne, budú si žiadať zomrieť, ale smrť od nich utečie.
066	REV	009	007	Kobylky sa podobali koňom vychystaným do boja. Hlavy sa im jagali, akoby na nich mali zlaté vence, a mali ľudský výzor.
066	REV	009	008	Hrivy im povievali ako ženské vlasy a ich zuby boli levie.
066	REV	009	009	Prsia akoby mali okované železným pancierom a zvuk ich krídel pripomínal rachot vozov tiahnúcich do boja.
066	REV	009	010	A chvosty mali ako škorpióny a v nich žihadlá, aby nimi trýznili ľudí päť mesiacov.
066	REV	009	011	Ako kráľ nad nimi vládol anjel priepasti. Po hebrejsky sa volá Abaddon, po grécky Apollyon – Zhubca.
066	REV	009	012	Ale to ešte nie je koniec. Prvá pohroma prešla a už sú tu dve ďalšie.
066	REV	009	013	Zatrúbil šiesty anjel. Počul som akýsi hlas od štyroch rohov zlatého oltára, ktorý je pred Bohom.
066	REV	009	014	Ten hlas rozkázal šiestemu anjelovi, ktorý mal poľnicu: „Rozviaž štyroch anjelov spútaných pri veľkej rieke Eufrat.“
066	REV	009	015	Tu boli rozviazaní štyria anjeli, pripravení na hodinu, deň, mesiac a rok, kedy majú zabiť tretinu ľudí.
066	REV	009	016	V ich obrovskom vojsku bolo dvesto miliónov jazdcov; dozvedel som sa ich presný počet.
066	REV	009	017	Vo videní som videl jazdcov, ako sa nesú na koňoch a majú ohnivočervené, fialovomodré a sírovožlté panciere. Hlavy koní boli ako hlavy levov a z tlám im sršal oheň, dym a síra.
066	REV	009	018	Touto trojitou pohromou – ohňom, dymom a sírou z tlám – usmrtili tretinu ľudí.
066	REV	009	019	Vražedná moc tých koní nevychádzala iba z tlám, ale aj z ich chvostov, ktoré boli ako jedovaté hady a nimi štípali ľudí.
066	REV	009	020	Avšak ľudia, ktorí prežili tieto pohromy, nerobili pokánie a neodvrátili sa od výtvorov svojich rúk. Neprestali sa klaňať démonom a modlám zo zlata, striebra, medi, kameňa a dreva, ktoré sú slepé, hluché a nemôžu sa pohybovať.
066	REV	009	021	Nie, ľudia sa vôbec nezmenili, neprestali sa vraždiť, nezanechali čarovanie, smilstvo a krádeže.
066	REV	010	001	Potom som uvidel iného mocného anjela, ako zostupuje z neba zahalený oblakom. Nad hlavou sa mu klenula dúha, tvár mu žiarila ako slnko a jeho nohy sa podobali ohnivým stĺpom.
066	REV	010	002	V ruke držal otvorenú knihu. Pravou nohou si zastal na more, ľavou na pevninu
066	REV	010	003	a zvolal mohutným hlasom, ako keď reve lev. Odpovedalo mu sedemnásobné zaburácanie hromov.
066	REV	010	004	Len čo doznelo to sedemnásobné zahrmenie, chcel som si to zaznamenať, ale hlas z neba mi to zakázal: „Uchovaj v tajnosti, čo si teraz počul, a nezapisuj to.“
066	REV	010	005	Anjel stojaci na mori i na pevnine zdvihol pravú ruku k nebu
066	REV	010	006	a prisahal pri tom, ktorý žije na večné veky, ktorý stvoril nebo, zem, more i všetko, čo je v nich, že už viac nebude času.
066	REV	010	007	V dňoch, keď zaznie poľnica siedmeho anjela, naplní sa tajomný Boží plán, ktorý už dávno ohlasoval ústami svojich prorokov.
066	REV	010	008	Hlas, ktorý som počul z neba, ku mne znovu prehovoril: „Choď, vezmi otvorenú knihu z ruky anjela, ktorý stojí na mori i na zemi!“
066	REV	010	009	Pristúpil som teda k anjelovi a požiadal som ho o knihu. Povedal mi: „Vezmi si ju a zjedz! V žalúdku ti zhorkne, ale v ústach bude sladká ako med.“
066	REV	010	010	Urobil som, ako mi anjel prikázal. Naozaj chutila sladko, no len čo som ju prehltol, žalúdok sa mi naplnil horkosťou.
066	REV	010	011	Vtedy som počul: „Musíš zasa prorokovať proti mnohým národom, kmeňom, jazykom i kráľom.“
066	REV	011	001	Potom som dostal trstinovú mieru, ktorá vyzerala ako prút, a anjel mi povedal: „Vstaň a zmeraj Boží chrám aj oltár a zrátaj tých, ktorí sa v ňom klaňajú.
066	REV	011	002	Ale vonkajšie chrámové nádvorie vynechaj a nemeraj ho, lebo je vydané pohanom. Budú pustošiť sväté mesto štyridsaťdva mesiacov.
066	REV	011	003	No pošlem ešte svojich dvoch svedkov; oblečení do smútočných šiat budú tisícdvestošesťdesiat dní pripomínať, že je najvyšší čas robiť pokánie.“
066	REV	011	004	To sú tie dve olivy a dva svietniky, ktoré stoja pred Pánom zeme.
066	REV	011	005	A keby im chcel niekto ublížiť, vyšľahne oheň z ich úst a spáli ich nepriateľov. Takto zahynie každý, kto by im chcel ublížiť.
066	REV	011	006	Tí dvaja svedkovia majú moc uzavrieť nebesá, aby nepršalo, kým budú prorokovať, a majú moc premeniť vody na krv a trápiť zem všetkými pohromami, kedykoľvek budú chcieť.
066	REV	011	007	No len čo skončia svoje ťažké poslanie, vystúpi z priepasti dravá šelma, pustí sa s nimi do boja, premôže ich a zabije.
066	REV	011	008	Ich telá zostanú ležať na námestí veľkého mesta, ktoré sa obrazne volá Sodoma a Egypt, kde bol ukrižovaný aj ich Pán.
066	REV	011	009	Ľudia zo všetkých národov, kmeňov, jazykov a rás budú tri a pol dňa pozerať na ich mŕtve telá a nedovolia ich pochovať.
066	REV	011	010	Obyvatelia zeme sa z toho budú radovať, jasať a posielať si dary a blahoželať si: „Tí dvaja nás už nebudú znepokojovať!“
066	REV	011	011	Ale po tri a pol dňoch Boh tých dvoch svedkov oživil a postavili sa na nohy. Tých, čo to videli, premkla hrôza.
066	REV	011	012	Tu začuli dvaja proroci mocný hlas z neba: „Vystúpte sem!“ A vystúpili v oblaku do neba pred očami vydesených nepriateľov.
066	REV	011	013	V tej chvíli nastalo veľké zemetrasenie, desatina mesta sa premenila na rumovisko a v ňom zahynulo sedemtisíc ľudí. Ostatných sa zmocnil strach a vzdali slávu Bohu na nebi.
066	REV	011	014	Druhá pohroma sa skončila, ale už je tu tretia.
066	REV	011	015	Zatrúbil siedmy anjel a celým nebom zazneli mocné hlasy: „Vlády nad svetom sa odteraz ujal náš Pán a jeho Mesiáš a bude kraľovať na večné veky!“
066	REV	011	016	Dvadsiati štyria starci, čo sedia na svojich trónoch pred Bohom, padli na tvár, klaňali sa Bohu a volali:
066	REV	011	017	„Vzdávame ti vďaky, Pane, Bože všemohúci, ktorý si a ktorý si bol, že si sa ujal svojej moci a začal si kraľovať.
066	REV	011	018	Národy sa rozzúrili, preto sa tvoj hnev obrátil proti nim. Nastal čas súdiť mŕtvych a odmeniť tvojich služobníkov, prorokov, všetkých, ktorí ti patria a žijú podľa tvojej vôle, malých aj veľkých, a zahubiť tých, čo pustošia zem.“
066	REV	011	019	Tu sa otvoril v nebi Boží chrám a bolo v ňom vidieť truhlu zmluvy. Vzápätí sa rozpútali blesky, zaburácali hromy, nastalo zemetrasenie a veľké krupobitie.
066	REV	012	001	Potom sa zjavilo na nebi veľké znamenie: žena odiata slnkom, s mesiacom pod nohami a s korunou z dvanástich hviezd na hlave.
066	REV	012	002	Bola tehotná a stonala, lebo prichádzali jej pôrodné bolesti.
066	REV	012	003	O chvíľku sa ukázalo na nebi iné znamenie: Veľký ohnivý drak so siedmimi hlavami a desiatimi rohmi a na každej hlave mal korunu so siedmimi diadémami.
066	REV	012	004	Chvostom zmietol tretinu hviezd z neba a zhodil ich na zem. A drak sa postavil pred ženu, aby zhltol jej dieťa, len čo ho porodí.
066	REV	012	005	Žena porodila syna, ktorý má raz železnou rukou vládnuť nad všetkými národmi, ale dieťa bolo prenesené k Bohu a jeho trónu.
066	REV	012	006	Žena potom utiekla na púšť, kde jej Boh pripravil útočište a kde sa o ňu starali tisícdvestošesťdesiat dní.
066	REV	012	007	Na nebi sa strhol boj: Michal a jeho anjeli bojovali proti drakovi. Drak a jeho anjeli boli v tomto boji porazení
066	REV	012	008	a nemohli už zostať v nebi.
066	REV	012	009	Veľký drak, ten dávny had, ktorý sa volá diabol a satan, ktorý zvádza celý svet, bol zvrhnutý na zem a s ním aj jeho anjeli.
066	REV	012	010	A počul som mohutný hlas: „Teraz nastalo víťazstvo, moc a kráľovstvo nášho Boha a vláda jeho Mesiáša, lebo bol zvrhnutý žalobca našich bratov, ktorý na nich vo dne v noci žaloval pred naším Bohom.
066	REV	012	011	Ale oni nad ním zvíťazili pre Baránkovu krv a pre svedectvo o ňom. Nemilovali svoj život tak, aby sa zľakli smrti,
066	REV	012	012	preto sa radujte, nebesia, aj vy, ktorí v nich bývate. Ale beda zemi a moru: vrhol sa na vás diabol a zúri, lebo vie, ako málo času mu zostáva.“
066	REV	012	013	Keď drak videl, že je zvrhnutý na zem, začal prenasledovať ženu, ktorá porodila chlapca.
066	REV	012	014	Ale žena dostala dve veľké orlie krídla, aby mohla odletieť do svojho útočišťa na púšť, kde ju ukrytú pred hadom budú živiť tri a pol roka.
066	REV	012	015	A had za ňou vychrlil z hrtana prúd vody ako rieku, aby ju uniesla.
066	REV	012	016	Ale zem pomohla žene: roztvorila svoje útroby a pohltila rieku, ktorú drak vychrlil.
066	REV	012	017	Had v zápale hnevu voči žene rozpútal vojnu proti ostatným z jej potomstva, proti tým, ktorí zachovávajú Božie prikázania a hlásia sa k Ježišovi.
066	REV	013	001	A drak sa postavil na morskom brehu. Uvidel som, ako sa z mora vynorila dravá šelma, ktorá mala desať rohov a sedem hláv. Na každom rohu mala kráľovský diadém a na hlave rúhavé mená urážajúce Boha.
066	REV	013	002	Vyzerala ako leopard, nohy pripomínali medvedie laby a tlamu mala ako lev. Drak jej dal svoju silu, svoj trón i veľkú moc.
066	REV	013	003	Jedna z jej hláv bola akoby smrteľne ranená, ale rana sa zahojila. Celá zem obdivovala šelmu.
066	REV	013	004	Klaňali sa drakovi, že dal šelme moc, a klaňali sa aj šelme a volali: „Kto sa môže rovnať tej dravej šelme, kto sa s ňou odváži bojovať?“
066	REV	013	005	Z jej tlamy vychádzali spupné a rúhavé reči a mohla to robiť štyridsaťdva mesiacov.
066	REV	013	006	A tak sa celý ten čas rúhala Bohu, jeho menu i jeho príbytku, všetkým, čo bývajú v nebi.
066	REV	013	007	Bolo jej dovolené, aby bojovala proti Božiemu ľudu a zvíťazila nad ním. Dostala moc nad každým kmeňom, ľudom, jazykom i národom.
066	REV	013	008	A všetci obyvatelia zeme, ktorých mená nie sú zapísané v knihe života obetovaného Baránka, sa jej budú hlboko klaňať.
066	REV	013	009	Počúvajte pozorne!
066	REV	013	010	Kto má ísť do zajatia, pôjde do zajatia. Kto má byť zabitý mečom, musí byť zabitý mečom. V tom sa musí prejaviť vytrvalosť Božích detí a ich viera v Krista.
066	REV	013	011	Potom som videl inú šelmu, ako vystupuje zo zeme. Mala iba dva rohy ako baránok, ale hlas ako drak.
066	REV	013	012	Tá sa teraz stáva vykonávateľom moci prvej šelmy, ktorá sa vyliečila zo smrteľného zranenia a núti všetkých obyvateľov zeme, aby sa jej klaňali.
066	REV	013	013	Robí veľké zázraky, dokonca aj oheň zostupuje z neba na zem pred očami ľudí.
066	REV	013	014	Týmito zázrakmi zvyšuje česť prvej šelmy a zvádza nimi obyvateľov zeme. Prehovára ich, aby postavili sochu šelme, ktorá zranenie prežila.
066	REV	013	015	Podarilo sa jej dokonca sochu oživiť, ktorá prehovorila, a spôsobiť, aby boli usmrtení všetci, ktorí sa tej soche neklaňajú.
066	REV	013	016	A núti všetkých – malých aj veľkých, bohatých aj chudobných, slobodných aj otrokov –, aby si na pravú ruku alebo na čelo dali urobiť znamenie,
066	REV	013	017	a nikto nemohol nič kúpiť ani predať, ak nemá znamenie tej šelmy alebo číslo, ktoré ukazuje na jej meno.
066	REV	013	018	Tu je potrebná múdrosť: kto má bystrý rozum, nech zráta číslo tej šelmy. To číslo označuje človeka a je to číslo šesťstošesťdesiatšesť.
066	REV	014	001	Potom som videl Baránka, ako stojí na vrchu Sion, a s ním stoštyridsaťštyritisíc tých, ktorí majú na čele napísané jeho meno i meno jeho Otca.
066	REV	014	002	Začul som hlas z neba ako hukot mohutného vodopádu a burácanie hromu, ktorý znel ako nádherný chorál sprevádzaný harfami.
066	REV	014	003	Pred Božím trónom, pred štyrmi bytosťami a pred starcami sa spievala nová pieseň. Tú pieseň sa nemohol naučiť nik, iba tých stoštyridsaťštyritisíc z obyvateľov zeme, ktorí boli vykúpení.
066	REV	014	004	Zostali verní svojmu Pánovi a nepoškvrnili sa so ženami. Nasledujú Baránka, kamkoľvek ide. Boli ako prvotina úrody vykúpení pre Boha a pre Baránka.
066	REV	014	005	Ich ústa nikdy nevyslovili lož a nenájde sa na nich nijaká škvrna.
066	REV	014	006	Potom som videl anjela, ako letí stredom nebeskej klenby. Niesol radostnú správu o vykúpení, ktorá má večnú platnosť. Ohlasoval ju všetkým obyvateľom zeme, každému národu, kmeňu, jazyku i rase.
066	REV	014	007	Volal mohutným hlasom: „Bojte sa Boha a vzdajte mu česť! Nastáva chvíľa jeho konečného súdu! Pokloňte sa tomu, ktorý stvoril nebo i zem, more i pramene vôd!“
066	REV	014	008	Za ním letel druhý anjel a volal: „Padol Babylon, padlo to veľké mesto, ktoré zvádzalo všetky národy a strhávalo do hriechu.“
066	REV	014	009	Za nimi letel tretí anjel a volal mohutným hlasom: „Ak sa niekto bude klaňať šelme a jej obrazu a bude nosiť jej znak na čele alebo na ruke,
066	REV	014	010	bude piť víno Božieho rozhorčenia, nezriedeného, naliateho do čaše jeho hnevu a bude mučený ohňom a sírou pred svätými anjelmi a pred Baránkom.
066	REV	014	011	Dym z ohňa, ktorý ich trápi, bude stúpať na večné veky a tí, ktorí sa klaňajú šelme a jej obrazu a prijali znamenie jej mena, nebudú mať odpočinok vo dne ani v noci.
066	REV	014	012	V tom sa prejaví vytrvalosť Božieho ľudu, ktorý zachováva Božie príkazy a vernosť Kristovi.“
066	REV	014	013	Vtom som počul hlas z neba: „Napíš toto: Od tejto chvíle sú šťastní tí, ktorí umierajú s Pánom. Áno, hovorí Duch, nech si odpočinú od svojej námahy, lebo ich skutky idú s nimi.“
066	REV	014	014	A videl som biely oblak a na oblaku sedel ktosi, kto vyzeral ako Syn človeka. Na hlave mal zlatý veniec a v ruke ostrý kosák.
066	REV	014	015	Vtom ďalší anjel vyšiel z chrámu a mohutným hlasom zavolal na toho, čo sedel na oblaku: „Hoď kosák a žni, lebo nastal čas žatvy a úroda zeme dozrela.“
066	REV	014	016	A ten, čo sedel na oblaku, hodil kosák na zem a zem bola zožatá.
066	REV	014	017	A ďalší anjel vyšiel z nebeského chrámu a aj on mal ostrý kosák.
066	REV	014	018	Od oltára vyšiel ešte jeden anjel a ten mal moc nad ohňom. Zavolal mohutným hlasom na toho, ktorý mal kosák: „Daj sa do práce so svojím ostrým kosákom a odrež strapce z révy zemskej vinice, lebo hrozno dozrelo.“
066	REV	014	019	Tu hodil anjel kosák na zem, odrezal strapce na zemskej vinici a hodil ich do veľkého lisu Božieho hnevu.
066	REV	014	020	Lis šliapali vonku za mestom a z lisu vytekala krv, ktorá siahala až po uzdy koní a rozlievala sa dookola na vzdialenosť tisícšesťsto štádií.
066	REV	015	001	Potom som uvidel na nebi ešte iné znamenie, veľké a obdivuhodné: sedem anjelov prinášajúcich sedem posledných pohrôm, ktorými sa zavŕši Boží hnev.
066	REV	015	002	Predo mnou sa rozprestieralo čosi ako krištáľovo priezračné more iskriace ako oheň. Na ňom stáli tí, čo zvíťazili nad dravou šelmou, neklaňali sa jej soche a nedali sa označiť jej číslom. V rukách držali harfy a spievali víťaznú pieseň, ktorú spieval Boží služobník Mojžiš, a pieseň Baránkovu:
066	REV	015	003	„Veľké a obdivuhodné sú tvoje skutky, Pane, Bože všemohúci! Spravodlivé a priame sú tvoje cesty, Kráľ národov.
066	REV	015	004	Kto by sa nebál teba, Pane, a neoslavoval tvoje meno?! Veď ty jediný si svätý! Všetky národy prídu a budú sa ti klaňať, lebo sa ukázalo, že tvoje rozhodnutia sú spravodlivé.“
066	REV	015	005	Potom som videl, ako sa otvorila svätyňa nebeského chrámu a vyšlo z nej sedem anjelov, ktorí prinášali sedem posledných pohrôm.
066	REV	015	006	Boli oblečení do čistého bieloskvúceho kňazského rúcha a cez prsia boli prepásaní zlatou šerpou.
066	REV	015	007	Jedna zo štyroch bytostí pred Božím trónom im podala sedem zlatých čiaš naplnených hnevom Boha, žijúceho na večné veky.
066	REV	015	008	A chrám sa naplnil dymom Božej velebnosti a moci, takže nik nemohol do chrámu vstúpiť, kým sa neskončí tých sedem pohrôm.
066	REV	016	001	A počul som z chrámu mocný hlas, ako hovorí siedmim anjelom: „Choďte a vylejte tých sedem čiaš Božieho hnevu na zem!“
066	REV	016	002	Prvý anjel šiel a vylial na zem svoju čašu. Tu sa na ľuďoch, čo mali znamenie šelmy a klaňali sa jej soche, povyhadzovali zhubné vredy.
066	REV	016	003	Druhý anjel vylial obsah svojej čaše do mora. Voda sa hneď premenila na krv ako z mŕtveho a zahynulo všetko, čo žilo v mori.
066	REV	016	004	Tretí anjel vylial svoju čašu na rieky a na pramene vôd.
066	REV	016	005	Tu som počul, ako hovorí anjel, ktorý má moc nad vodami: „Správne si to urobil, ty Svätý, ktorý si a ktorý si bol, že si vyniesol tento rozsudok.
066	REV	016	006	Preliali krv tých, ktorí verili v teba, i tvojich prorokov, preto musia na tvoj rozkaz piť krv. Zaslúžia si to!“
066	REV	016	007	A od oltára som počul hlas: „Áno, Pane, Bože všemohúci, správne a spravodlivé sú tvoje súdy!“
066	REV	016	008	Štvrtý anjel vylial svoju čašu na slnko: dostala moc svojou páľavou ubližovať ľuďom.
066	REV	016	009	Veľká horúčava spaľovala ľudí a preklínali Boha, ktorý má moc nad takýmito pohromami. Ale nerobili pokánie a nevzdávali Bohu česť.
066	REV	016	010	Piaty anjel vylial svoju čašu na trón šelmy. V jej kráľovstve nastala tma.
066	REV	016	011	Ľudia si od bolesti hrýzli jazyk, rúhali sa nebeskému Bohu, trýznení vredmi, ale nerobili pokánie a neprestali konať zlo.
066	REV	016	012	Šiesty anjel vylial svoju čašu na veľkú rieku Eufrat: voda v nej vyschla, aby bola pripravená cesta kráľom od východu slnka.
066	REV	016	013	Potom som videl, ako z tlamy šelmy, z tlamy draka a z úst falošného proroka vychádzajú traja nečistí duchovia podobní ropuchám.
066	REV	016	014	Sú to diabolskí duchovia, ktorí robia zázraky. Vyšli ku kráľom celého sveta, aby ich zhromaždili do boja v rozhodujúci deň všemohúceho Boha.
066	REV	016	015	„Hľa, prichádzam nečakane ako zlodej. Dobre tomu, kto bdie a chráni si odev, aby nechodil nahý a nebolo vidieť jeho nahotu!“
066	REV	016	016	Anjel zhromaždil tých kráľov na miesto, ktoré sa po hebrejsky volá Harmagedon.
066	REV	016	017	Siedmy anjel vylial svoju čašu do povetria a z chrámu od trónu zaznelo mocným hlasom: „Stalo sa!“
066	REV	016	018	A rozpútali sa blesky, hrmelo, burácalo a celá zem sa triasla; také hrozné zemetrasenie ešte nebolo, odkedy je človek na zemi.
066	REV	016	019	Veľké mesto sa rozpadlo na tri časti a mestá národov sa zrútili. Boh sa rozpomenul na veľký Babylon a dal mu piť z pohára vína svojho trestajúceho hnevu.
066	REV	016	020	Všetky ostrovy zmizli a po vrchoch nezostalo ani stopy.
066	REV	016	021	Z neba padali na ľudí krúpy ťažké ako centy a ľudia preklínali Boha za tú strašnú pohromu.
066	REV	017	001	Prišiel ku mne jeden zo siedmich anjelov, ktorí mali sedem čiaš, a povedal mi: „Poď so mnou, ukážem ti súd nad veľkou neviestkou, ktorá vládne nad vodami
066	REV	017	002	a s ktorou smilnili králi zeme a obyvatelia sa opíjali vínom jej nemravnosti.“
066	REV	017	003	Zmocnil sa ma Duch a anjel ma odviedol na púšť. Tu som videl ženu sediacu na šarlátovej šelme so siedmimi hlavami a s desiatimi rohmi, plnej rúhavých mien.
066	REV	017	004	Bola oblečená do purpuru a šarlátu, ozdobená zlatom, drahokamami a perlami. V ruke držala zlatý pohár, plný ohavností a nečistoty svojho smilstva.
066	REV	017	005	Na čele mala napísané meno tajomného významu: „Veľký Babylon, matka všetkého smilstva a všetkých ohavností na zemi.“
066	REV	017	006	Zhrozený som zbadal, že je opitá krvou veriacich a krvou Ježišových svedkov.
066	REV	017	007	„Prečo si taký zhrozený?“ spýtal sa ma anjel. „Prezradím ti tajomstvo tej ženy aj tej sedemhlavej a desaťrohej šelmy, na ktorej sa nesie.
066	REV	017	008	Šelma, ktorú si videl, tu už raz bola, ale bola premožená. Ešte raz vystúpi z priepasti, ale pôjde do záhuby. Obyvatelia zeme, ktorých mená nie sú už od ustanovenia sveta zapísané v knihe života, sa budú čudovať, keď uvidia šelmu, ktorá bola, nie je a zasa nakrátko bude.
066	REV	017	009	Aby sme to pochopili, potrebujeme Božiu múdrosť: sedem hláv je sedem vrchov, na ktorých žena tróni. Predstavujú aj sedem kráľov:
066	REV	017	010	päť z nich už padlo, šiesty práve kraľuje a siedmy ešte nenastúpil, ale jeho vláda potrvá len krátko.
066	REV	017	011	Šelma, ktorá tu predtým bola a teraz nie je, je ôsmy kráľ. Pochádza z tých siedmych a ide do záhuby.
066	REV	017	012	Desať rohov, ktoré si videl, je desať kráľov, ktorí sa ešte neujali vlády. Prevezmú moc spolu so šelmou, ale iba na krátku chvíľu.
066	REV	017	013	Budú mať rovnaké zámery a ciele a svoju moc aj silu odovzdajú šelme.
066	REV	017	014	Budú spolu bojovať proti Baránkovi, ale Baránok nad nimi zvíťazí, lebo je Pán pánov a Kráľ kráľov. Spolu s ním zvíťazia všetci, ktorých si povolal, vyvolil a ktorí mu zostali verní.“
066	REV	017	015	Anjel mi ešte povedal: „Vody, ktoré si videl a na ktorých neviestka sedí, sú obrazom národov, davov, rás a jazykov.
066	REV	017	016	Šelma aj desať rohov, ktoré si videl, však napokon neviestku znenávidia, strhajú z nej šaty až do naha, budú jesť jej mäso a spália ju.
066	REV	017	017	To Boh im vnukol, aby vykonali jeho zámer a svorne odovzdali svoju kráľovskú moc šelme, až sa splní Božie slovo.
066	REV	017	018	A žena, ktorú si videl, je veľké mesto, ktoré vládne nad všetkými kráľmi zeme.“
066	REV	018	001	Potom som videl iného anjela, ako s veľkou mocou zostupuje z neba, a jeho sláva ožiarila celú zem.
066	REV	018	002	Zvolal mohutným hlasom: „Padol, padol veľký Babylon, stal sa obydlím démonov a skrýšou nečistých duchov i každého zlovestného a nenávideného vtáka.
066	REV	018	003	To preto, že sa vínom jeho smilstva opíjali všetky národy, vládcovia sveta s ním smilnili a magnáti zeme bohatli z jeho márnotratnosti a prepychu!“
066	REV	018	004	Potom som počul z neba iný hlas: „Ľud môj, utečte z tohto mesta, nezúčastňujte sa na jeho hriechoch, aby vás nepostihli jeho pohromy.
066	REV	018	005	Lebo jeho viny sa navŕšili až po nebo a Boh na ne nezabudol.
066	REV	018	006	Odplaťte tej neviestke, ako si zaslúži, dvojnásobne sa jej odplaťte za jej skutky! Do pohára, do ktorého nalievala, vlejte jej dvojnásobne!
066	REV	018	007	Koľko si užila slávy a hýrenia, toľko jej teraz dajte trápenia a žiaľu. Lebo si nahovára: ‚Trónim si ako kráľovná, vdova nie som a smútku neokúsim.‘
066	REV	018	008	Preto ju v jedinom dni postihnú všetky pohromy: smrť i smútok, hlad i oheň, lebo mocný je Pán Boh, ktorý ju odsúdil.“
066	REV	018	009	Králi sveta, ktorí s ňou smilnili a hýrili, budú nad ňou plakať a nariekať, keď uvidia dym horiaceho mesta.
066	REV	018	010	V hrôze nad jeho skazou budú sa len zobďaleč prizerať a nariekať: „Beda, beda, ty veľký Babylon, mesto také mocné, a predsa ťa vo chvíli postihol súd!“
066	REV	018	011	Aj bohatí kupci zeme budú nad ním plakať, lebo už nik nekúpi ich tovar:
066	REV	018	012	náklady zlata a striebra, drahokamov a perál, kmentu a purpuru, hodvábu a šarlátu, tujové drevo všelijakého druhu, rozličné výrobky zo slonoviny a vzácneho dreva, medi, železa a mramoru,
066	REV	018	013	škoricu a indické korenie, voňavky a masti, kadidlo, víno a olej, múku a pšenicu, dobytok a ovce, kone a vozy, otrokov a zajatcov.
066	REV	018	014	Aj bohatstvo, po ktorom si tak dychtil, je preč, po všetkom lesku a nádhere niet ani pamiatky a nikdy ich už naspäť nezískaš.
066	REV	018	015	Ľudia, ktorí s tým obchodovali a z toho zbohatli, budú sa prizerať zobďaleč, zdesení nad jeho skazou, a budú plakať a nariekať:
066	REV	018	016	„Beda, beda, ty veľké mesto, ktoré si sa odievalo do kmentu, purpuru a šarlátu, zdobilo zlatom, drahokamami a perlami!
066	REV	018	017	Vo chvíli bolo zničené všetko tvoje bohatstvo!“ A všetci kapitáni lodí aj tí, ktorí sa na nich plavia, námorníci aj všetci, ktorí sa živia plavbou, sa neodvážili priblížiť,
066	REV	018	018	a keď videli dym požiaru, volali: „Ktoré mesto na svete sa môže porovnávať s týmto mestom?“
066	REV	018	019	V smútku si sypali popol na hlavu a nahlas nariekali: „Beda, beda ti, veľké mesto! Z tvojho blahobytu zbohatli všetci majitelia námorných lodí, a teraz si vo chvíli spustošené!“
066	REV	018	020	Avšak raduj sa, nebo, i ty, verná cirkev, apoštoli i proroci, lebo Boh vyniesol nad týmto mestom rozsudok, aký ono vynieslo nad vami.
066	REV	018	021	Tu jeden mocný anjel zdvihol balvan, ťažký ako žarnov, hodil ho do mora a zvolal: „Takto odrazu bude zvrhnutý Babylon, to veľké mesto, a nezostane po ňom ani pamiatky.
066	REV	018	022	Už nikdy tu nezaznie hudba, neozve sa harfa, flauta ani poľnica, nikdy tu už nebude pracovať remeselník ani umelec, ani klepot mlyna tu už nezaznie.
066	REV	018	023	Nikdy sa tu už nerozsvieti svetlo lampy, ani sa tu nebude ozývať svadobné veselie. Tvoji obchodníci ovládali celý svet a tvojimi čarami boli omámené všetky národy.
066	REV	018	024	Tvoje ulice sú skropené krvou prorokov a Kristových nasledovníkov i všetkých, ktorí boli na zemi zavraždení.“
066	REV	019	001	Potom som počul mocný hlas akoby obrovského zástupu na nebi: „Haleluja! Spasenie, sláva i moc patria nášmu Bohu,
066	REV	019	002	lebo správne a spravodlivé sú jeho súdy! Veď odsúdil tú veľkú neviestku, ktorá priviedla zem do záhuby svojím smilstvom, spravodlivo ju potrestal za krv svojich služobníkov, ktorá lipne na jej rukách!“
066	REV	019	003	A znova spievali: „Haleluja! Na večné veky bude stúpať dym z tohto horiaceho mesta.“
066	REV	019	004	Tu tých dvadsaťštyri starcov spolu so štyrmi bytosťami padlo na kolená; klaňali sa Bohu, ktorý sedí na tróne, a volali: „Amen! Haleluja!“
066	REV	019	005	A od trónu zaznel hlas: „Chváľte nášho Boha všetci, ktorí mu slúžite a bojíte sa ho, veľkí alebo malí!“
066	REV	019	006	A počul som spev akoby obrovského zástupu, mohutný ako hukot vôd alebo ako dunenie hromu: „Haleluja! Ujal sa vlády Pán, Boh náš všemohúci!
066	REV	019	007	Radujme sa, jasajme a vzdávajme mu slávu, lebo nadišla svadba Baránkova a jeho nevesta sa pripravila.
066	REV	019	008	Dostala bieloskvúce šaty zo žiarivého kmentu, aby sa nimi odiala.“ Týmto kmentom sú spravodlivé skutky veriacich.
066	REV	019	009	Tu mi povedal anjel: „Napíš: Šťastní sú tí, čo sú pozvaní na Baránkovu svadbu.“ A potom ešte doložil: „Toto sú slová samého Boha.“
066	REV	019	010	Padol som mu k nohám, aby som sa mu hlboko poklonil. Ale on mi povedal: „Nerob to! Som predsa služobník ako ty a tvoji bratia, ktorí majú Ježišovo svedectvo. Bohu sa klaňaj!“
066	REV	019	011	Vtedy sa pred mojimi očami otvorili nebesia a videl som bieleho koňa. Sedel na ňom ten, ktorý sa volá Verný a Pravdivý. To je ten, ktorý vynáša spravodlivé rozsudky a spravodlivo aj bojuje.
066	REV	019	012	Oči mu žiarili ako plameň ohňa a na hlave sa mu skvelo množstvo kráľovských diadémov. Má napísané meno a len on sám vie, čo znamená.
066	REV	019	013	Jeho odev bol zmáčaný krvou a jeho meno je Slovo Božie.
066	REV	019	014	Za ním išlo nebeské vojsko na bielych koňoch. Všetci boli oblečení do čistého bieloskvúceho kmentu.
066	REV	019	015	Z úst mu vychádza ostrý meč, aby ním bil národy. Bude nad nimi vládnuť železnou rukou. On sám bude šliapať lis trestajúceho hnevu všemohúceho Boha.
066	REV	019	016	Na plášti a na boku má napísané meno: Kráľ kráľov a Pán pánov.
066	REV	019	017	Videl som anjela ožiareného slnečným jasom. Mocným hlasom volal na všetky vtáky letiace prostriedkom neba: „Poďte, zlietnite sa na veľkú Božiu hostinu!
066	REV	019	018	Budete sa sýtiť telami kráľov a vojvodcov, bojovníkov, koní i jazdcov, telami všetkých, slobodných aj otrokov, slabých aj mocných.“
066	REV	019	019	Potom som videl dravú šelmu i kráľov zeme a ich zhromaždené vojská, aby vyrazili do boja proti jazdcovi a jeho vojsku.
066	REV	019	020	Ale šelmu zajali a s ňou aj falošného proroka, ktorý z jej poverenia robil veľké zázraky. Nimi zvádzal všetkých, čo prijali znamenie šelmy a klaňali sa jej soche. Oboch hodili za živa do ohnivého jazera horiacej síry.
066	REV	019	021	Ostatní boli pobití mečom vychádzajúcim z úst jazdca. A všetky vtáky sa dosýta nažrali ich mäsa.
066	REV	020	001	Tu som videl, ako z neba zostupuje anjel, ktorý má v ruke kľúč od priepasti a veľkú reťaz.
066	REV	020	002	Chytil draka, toho dávneho hada, diabla a satana, a spútal ho na tisíc rokov.
066	REV	020	003	Potom ho hodil do priepasti, zavrel ju a zhora zapečatil, aby nemohol zvádzať národy, kým sa nedovŕši tisíc rokov. Potom musí byť ešte na krátky čas prepustený.
066	REV	020	004	Ďalej som videl tróny, na ktoré zasadli tí, čo dostali právo súdiť. Videl som aj tých, čo boli popravení pre vernosť Ježišovi a Božiemu slovu, aj tých, čo sa neklaňali šelme ani jej soche a neprijali jej znamenie na čelo ani na ruku. Teraz ožili a kraľovali s Kristom tisíc rokov.
066	REV	020	005	To je prvé vzkriesenie. Ostatní mŕtvi ožijú až potom, keď sa dovŕši tisíc rokov.
066	REV	020	006	Šťastní a svätí sú tí, ktorí majú účasť na tomto prvom vzkriesení. Nad nimi druhá smrť nemá moc, Boh a Kristus si z nich urobí kňazov a budú s ním kraľovať tisíc rokov.
066	REV	020	007	Keď pominie tých tisíc rokov, bude satan prepustený zo svojho väzenia.
066	REV	020	008	Vyjde a bude zvádzať na štyroch stranách zeme, národy Goga i Magoga. Zhromaždí ich do boja a bude ich ako piesku v mori.
066	REV	020	009	Pochodovali po celej šírej zemi a obkľúčili tábor Božieho ľudu i mesto, ktoré miluje Boh, ale zostúpil oheň z neba a spálil ich.
066	REV	020	010	A diabol, ktorý ich zvádzal, bol uvrhnutý do ohnivého jazera, kde horí síra a kde je už šelma i falošný prorok. Tam budú mučení vo dne i v noci na večné veky.
066	REV	020	011	Potom som videl veľký biely trón i toho, ktorý na ňom sedel. Pred jeho pohľadom sa rozplynuli zem aj nebo a nezostalo po nich ani stopy.
066	REV	020	012	Videl som mŕtvych, veľkých aj malých, ako stoja pred trónom, a otvorili sa knihy. Otvorila sa aj kniha života a mŕtvi boli odsúdení podľa svojich skutkov zapísaných v tých knihách.
066	REV	020	013	More, smrť aj jej ríša vydali svojich mŕtvych a každý bol súdený podľa svojich skutkov.
066	REV	020	014	Potom smrť i jej ríša boli zvrhnuté do horiaceho jazera. To je druhá smrť: horiace jazero.
066	REV	020	015	A kto nebol zapísaný v knihe života, takisto bol uvrhnutý do horiaceho jazera.
066	REV	021	001	Potom som videl nové nebo a novú zem. Staré nebo a stará zem zmizli a ani more už vôbec nebolo.
066	REV	021	002	A uvidel som sväté mesto, nový Jeruzalem, ako zostupuje z neba od Boha. Bolo slávnostne vyzdobené ako nevesta, keď ide v ústrety svojmu ženíchovi.
066	REV	021	003	A počul som od trónu mohutný hlas: „To je Boží príbytok medzi ľuďmi. Boh bude bývať s nimi; oni budú jeho ľudom a on bude ich Bohom.
066	REV	021	004	Zotrie im každú slzu z očí a už nebude smrti ani žiaľu. A nebude tam plač ani bolesť, lebo to, čo bolo predtým, pominulo.“
066	REV	021	005	A ten, ktorý sedel na tróne, povedal: „Pozri, všetko tvorím nové.“ Potom doložil: „Napíš: Tieto slová sú pravdivé a spoľahlivé.“
066	REV	021	006	A povedal mi: „Už sa splnili. Ja som Alfa i Omega, počiatok i koniec. Smädnému dám zadarmo z prameňa živej vody.
066	REV	021	007	Kto zvíťazí, dostane toto všetko; ja mu budem Bohom a on mi bude synom.
066	REV	021	008	Ale zbabelci, neverní, poškvrnení, vrahovia, smilníci, čarodejníci, modloslužobníci a všetci luhári nájdu svoj údel v jazere, kde horí oheň a síra. A to je tá druhá smrť – večné oddelenie od Boha.“
066	REV	021	009	Tu pristúpil jeden zo siedmich anjelov, ktorí mali sedem čiaš naplnených siedmimi pohromami, a povedal mi: „Poď, ukážem ti nevestu, Baránkovu manželku.“
066	REV	021	010	Zmocnil sa ma Duch a anjel ma preniesol na veľký a vysoký vrch a ukázal mi sväté mesto Jeruzalem, ako zostupuje z neba od Boha
066	REV	021	011	a žiari Božou vznešenosťou. Jagalo sa ako najvzácnejší drahokam, ako krištáľovo priezračný jaspis.
066	REV	021	012	Malo mohutné a vysoké hradby, dvanásť brán strážených dvanástimi anjelmi a na bránach napísané mená dvanástich kmeňov synov Izraela.
066	REV	021	013	Tri brány boli na východ, tri brány na sever, tri brány na juh a tri brány na západ.
066	REV	021	014	Mestské hradby boli postavené na dvanástich základných kameňoch a na nich boli mená dvanástich Baránkových apoštolov.
066	REV	021	015	Ten, čo sa so mnou zhováral, mal mieru zo zlatej trstiny, aby zmeral mesto, jeho brány i hradby.
066	REV	021	016	Mesto je postavené do štvorca: je rovnako dlhé ako široké. Zmeral to mesto a bolo 12000 štádií dlhé, široké aj vysoké.
066	REV	021	017	Potom zmeral aj hradby mesta. Boli 144 lakťov vysoké.
066	REV	021	018	Hradby boli postavené z jaspisu a mesto bolo z rýdzeho zlata a jagalo sa ako krištáľ.
066	REV	021	019	Základy hradieb tohto mesta sú samý drahokam. Prvý základný kameň je jaspis, druhý zafír, tretí chalcedón, štvrtý smaragd,
066	REV	021	020	piaty sardonyx, šiesty sardion, siedmy chryzolit, ôsmy beryl, deviaty topás, desiaty chryzopras, jedenásty hyacint a dvanásty ametyst.
066	REV	021	021	A dvanásť brán je z dvanástich perál, každá z jednej perly. A námestie tohto mesta je z rýdzeho zlata ako z priezračného krištáľu.
066	REV	021	022	Ale nevidel som v ňom chrám, lebo jeho chrámom je Pán, všemohúci Boh a Baránok.
066	REV	021	023	Mesto nepotrebuje ani slnko, ani mesiac, aby malo svetlo. Ožiaruje ho Božia sláva a jeho svetlom je Baránok.
066	REV	021	024	V jeho svetle budú žiť národy a králi sveta mu prinesú svoje bohatstvo.
066	REV	021	025	Jeho brány zostanú otvorené, lebo stále trvá deň; noci tam už nebude.
066	REV	021	026	Sústredí sa v ňom všetka sláva i bohatstvo národov.
066	REV	021	027	Ale nič nečisté, nik, kto sa rúha alebo klame, tam nebude mať prístup; iba tí, ktorí sú zapísaní v Baránkovej knihe života.
066	REV	022	001	Potom mi ukázal rieku živej vody, čírej ako krištáľ, ktorá vyvierala pri Božom a Baránkovom tróne.
066	REV	022	002	Uprostred mesta na námestí, po oboch brehoch rieky, rástli stromy života, ktoré prinášali ovocie dvanásťkrát do roka. Každý mesiac na ňom dozrieva ovocie a jeho lístie má liečivú moc pre všetky národy.
066	REV	022	003	A nebude tam už prekliatia. Bude tam Boží a Baránkov trón. Jeho služobníci mu budú slúžiť,
066	REV	022	004	budú hľadieť na jeho tvár a na čele ponesú jeho meno.
066	REV	022	005	Noci tam už nebude a nebudú potrebovať svetlo lampy ani svetlo slnka, lebo Pán Boh bude ich slnkom, a budú kraľovať na večné veky.
066	REV	022	006	Potom mi anjel povedal: „Tieto slová sú spoľahlivé a pravdivé. Pán, Boh, ktorý dáva proroctvo, poslal svojho anjela, aby oznámil svojim služobníkom, čo sa má onedlho stať.
066	REV	022	007	Áno, prídem čoskoro. Šťastný je ten, kto si vezme k srdcu prorocké slová tejto knihy.“
066	REV	022	008	Ja, Ján, som toto všetko počul a videl. A keď som to počul a videl, padol som k nohám toho anjela, ktorý mi to všetko ukázal.
066	REV	022	009	Ale on mi povedal: „Nerob to! Veď aj ja som len služobník ako ty a tvoji bratia proroci, aj tí, ktorí si berú k srdcu slová tejto knihy. Bohu sa klaňaj!“
066	REV	022	010	Potom mi povedal: „Nedrž v tajnosti prorocké slová tejto knihy, lebo je blízko čas, keď sa naplnia.
066	REV	022	011	Kto sa dopúšťa zla, nech to robí ďalej, kto sa nechce zbaviť špiny, nech v nej zostane, ale kto žije podľa Božej vôle, nech sa ešte väčšmi usiluje, a kto je svätý, nech sa ešte väčšmi posväcuje.“
066	REV	022	012	„Buďte pripravení! Prídem rýchlo a nečakane a odplatím každému podľa toho, ako žil.
066	REV	022	013	Ja som Alfa i Omega, prvý i posledný.
066	REV	022	014	Šťastní sú tí, ktorí majú očistené srdcia, a majú tak prístup k stromu života a môžu prejsť cez brány mesta.
066	REV	022	015	Vonku zostanú všetci nepriatelia Boží, traviči, nemravníci, vrahovia, modloslužobníci a každý, kto má záľubu v podvodoch a klame.
066	REV	022	016	Ja, Ježiš, posielam svojho posla, aby to oznámil všetkým zborom. Ja som výhonok z Dávidovho koreňa a potomok Dávidov, žiarivá ranná hviezda.“
066	REV	022	017	Duch aj nevesta volajú: „Príď!“ A kto počúva, nech povie: „Príď!“ Kto je smädný, nech príde, kto túži, nech si zadarmo naberie vody života.
066	REV	022	018	Upozorňujem každého, kto počúva prorocké slová tejto knihy: Kto by k nim niečo pridal, tomu Boh pridá pohromy opísané v tejto knihe.
066	REV	022	019	A kto by zo slov tejto prorockej knihy niečo ubral, tomu Boh vezme podiel na strome života a zo svätého mesta; z toho, o čom sa píše v tejto knihe.
066	REV	022	020	Ten, ktorý toto všetko dosvedčuje, hovorí: „Áno, prídem skoro!“ Áno, príď, Pane Ježišu!
066	REV	022	021	Milosť Pána Ježiša nech je so všetkými.